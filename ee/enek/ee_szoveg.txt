ÉE/1: Kiáltsunk Krisztus hívei (Himnusz Krisztus hármas eljöveteléről)

1. Kiáltsunk, Krisztus hívei:
 világ Szülője, add kegyed,
 mely érezzük, hogy közeleg,
 s fogadd legszebb dicséretünk!
2. Régi próféták jóslata
 beteljesült, mint mondatott,
 midőn eljött megváltani
 Teremtőnk egyszülött Fia.
3. Érettünk mondott szent Ige,
 hogy bűnök terhét elvegye,
 mulandó portestünkbe szállt,
 s megölte trónján a halált.
4. Időben anya szülte őt,
 de Atya az idő előtt,
 s bár benne két természet él,
 egyetlen isteni személy.
5. Ember lett, íme, Istenünk,
 s mi benne újra születünk,
 az új kultusznak fényiből
 új ember lesz a régiből.
6. Születésnapján lelkesen
 ujjongnak mind a nemzetek,
 s a kegyelemben szülte nép
 évente várja ünnepét.
7. Jöttét a vágyak hirdetik,
 melyekkel minden eltelik,
 ily dicsőséges nagy napot
 illik fogadni tisztesen!
8. Hogy midőn újra érkezik,
 s a földet félelmek verik,
 legyen méltó várakozás
 ez alázatos fogadás.
9. (Meghajolva)
 Dicséret, áldás, tisztelet
 Atya és Fiú, teneked,
 s a Szentléleknek is velük
 dicsőség minden századon.
 Ámen!

========================================================================
ÉE/2: Népek megváltó Istene

1. Népek megváltó Istene!
 Szűztől születve megjelenj!
 Csodálják minden századok:
 Istenhez illő születés!
2. Nem férfiúnak magja ez,
 de titkon-való ihletés,
 test lesz az örök szent Ige,
 megvirágzik a szűzi méh.
3. Áldott gyümölcse megterem,
 de szüzessége megmarad,
 erény zászlói fénylenek,
 Templom, hol Isten megjelent!
4. S a nászteremből ím kilép
 királyi házból Vőlegény,
 mint Isten-Ember, égi Hős,
 hogy útját futva járja be:
5. Megindul Atyja székitől,
 s Atyjához ismét visszatér,
 bejárva poklok mélyeit,
 föl, az isteni trónusig.
6. Ki az Atyával örök-egy
 a test páncélját fölveszi,
 mi testünk gyöngeségeit
 örök erővel hatva át.
7. (Csak dec. 24-től)
 Immár fénylik te jászolod,
 az éjből új nap támadott,
 mit nem borít el semmi éj,
 szünetlen hittel tündököl!
8. (Meghajolva)
 Urunk, dicsérünk tégedet,
 aki a Szűznek Fia vagy,
 Atyádat és Szent Lelkedet
 örökké, minden századon.
 Ámen!

========================================================================
ÉE/3: Harmatozzatok, égi magasok

1. Harmatozzatok,
 égi magasok!
 Téged vár epedve
 a halandók lelke:
 Jöjj el, édes Üdvözítőnk!
2. Mert az emberek
 csak tévelyegnek,
 ha te égi fényed
 nem vezérli őket:
 Jöjj el édes Üdvözítőnk!
3. Áldás, dicséret
 s hála tenéked,
 mert fényes világunk
 s legfőbb boldogságunk
 te vagy, édes Üdvözítőnk!
4. (Felajánlásra)
 Ím az áldozat,
 melyet bemutat
 szolgád Fölségednek,
 jöjj el és szenteld meg:
 Jöjj el édes Üdvözítőnk!
5. Nyújtsd malasztodat,
 hogy az áldozat
 bánatot gerjesszen
 bűnös szíveinkben:
 Jöjj el édes Üdvözítőnk!

========================================================================
ÉE/4: Hozzád emelem szómat, Istenem

1. Hozzád emelem
 szómat, Istenem,
 Téged vár a lelkem,
 hogy oltalmat nyerjen:
 Jöjj el édes Üdvözítőnk!
2. Mutasd meg magad,
 a te utadat,
 irgalmad bősége
 vigyen üdvösségre:
 Jöjj el, édes Üdvözítőnk!
3. Áldás, dicséret
 s hála tenéked,
 mert fényes világunk
 s legfőbb boldogságunk
 te vagy, édes Üdvözítőnk!
4. (Felajánlásra)
 Ím az áldozat,
 melyet bemutat
 szolgád Fölségednek,
 jöjj el és szenteld meg:
 Jöjj el édes Üdvözítőnk!
5. Nyújtsd malasztodat,
 hogy az áldozat
 bánatot gerjesszen
 bűnös szíveinkben:
 Jöjj el édes Üdvözítőnk!

========================================================================
ÉE/5: Küldé az Úristen

1. (Előénekes)
 Küldé az Úristen gyors és hű szolgáját
 Szűzhöz Názáretbe Gábriel angyalát,
 sietve menjen el.
2. (Nép)
 Hogy legyen követe, és szóval hirdesse
 az Úrnak csodáját, a Szűznek jelentse:
 hogy szűzen szülni fog.
3. (Előénekes)
 Dicsőség Királya természet hatalmát
 bírja, s felülmúlja, és a bűn kovászát
 közülünk elveszi.
4. (Nép)
 Kevélyek trónjait lerontja karjával,
 Sátánnal harcba száll, tapodja sarkával,
 hatalmát megtöri.
5. (Előénekes)
 „Menj el hát, Arkangyal, ez új hírt hirdetni,
 az ősi Írásnak titkait jelentsd ki,
 levéve fátyolát!”
6. (Nép)
 „Üdvözlégy, Mária, az Úr van teveled,
 az Isten Fia lesz, kit szülsz, a Gyermeked,
 ne félj, fogadd be őt!”
7. (Előénekes)
 Meghallván Mária szólását Angyalnak,
 igent mond, s anyja lesz az Isten Fiának:
 a várt Messiásnak.
8. (Nép)
 Ki Tanácsadója emberi nemzetnek,
 Istene, Atyja lesz föld színén élőknek,
 békesség szerzője.
9. (Előénekes)
 Akinek ereje minket erősítsen,
 és gyarló voltunkban mindenkor megvédjen,
 világ sok vétkétől.
10. (Nép)
 Bocsásson meg nekünk bocsánat szent Ura,
 kegyelmét esdje le kegyelmek Asszonya,
 maradjon mivelünk!
 Ámen, alleluja!

========================================================================
ÉE/6: Ó jöjj, ó jöjj Üdvözítő

1. Ó jöjj, ó jöjj Üdvözítő!
 Beteljesült már az idő.
 Törd át az ég zárt ajtaját.
 Vár a világ sóvárgva rád.
2. Megnyílt az ég harmatozva,
 Megváltónkat, hogy lehozza;
 ég felhői nyíljanak szét,
 hozva Jákob fejedelmét!
3. Föld, virulj ki, völgyön-halmon,
 viruló zöld hadd fakadjon;
 nyílj ki földnek szép virága:
 Dávid házának Királya!
4. Ó fényes Nap, ó szép Csillag,
 téged vágyunk mi látni csak:
 kelj fel Napunk, fényességed,
 űzze el a sötétséget!

========================================================================
ÉE/7: Ébredj, ember, mély álmodból

1. Ébredj, ember, mély álmodból,
 megszabadulsz rabságodból;
 közelít már üdvösséged,
 eltörlik már minden vétked.
2. Elküldé az Úr angyalát,
 hogy köszöntse Szűz Máriát,
 kinek tiszta, szűz méhébe
 alászállt az örök Ige.
3. A Szűzhöz így szólt az angyal:
 Üdvözlégy, teljes malaszttal!
 a Szentlélek megárnyékoz,
 s áldott méhed gyümölcsöt hoz.
4. Fiad Jézus néven hívod,
 ő váltja meg a világot,
 melyt oly rég tart a Sátán
 fogságban a bűnnek láncán.

========================================================================
ÉE/8: Hív minket most egy tiszta szó

1. Hív minket most egy tiszta szó,
 szívek homályán átható:
 Hagyjátok el már álmotok,
 az égből Krisztus ránk ragyog.
2. Te kábult elme ébredezz,
 te bűntől sebzett, éledezz,
 új napnak fénye tündököl,
 fusson az árny e fény elől!
3. Az égi Bárány, íme jő,
 a bűneinket elvevő,
 azért most, hívek, jöjjetek,
 bocsánatáért esdjetek!
4. Hogy majd, ha újra itt az Úr,
 s a földre félelem borul,
 ne légyen akkor büntetőnk,
 de őrizőnk és jótevőnk.
5. Dicséret, áldás illeti
 Istent: Atyát és egy-Fiút,
 s a Lelket is, ki vigaszunk
 örökké zengje himnuszunk!

========================================================================
ÉE/9: Csillagoknak teremtője

1. Csillagoknak teremtője
 és híveknek Fényessége:
 Krisztus, minden Megváltója,
 légy kérésünk hallgatója!
2. Ki világon könyörülvén,
 örök halált eltérítvén
 meggyógyítád e világot,
 hozván neki orvosságot.
3. E világnak alkonyatán,
 idejének végét látván,
 dicsőséges Szentlélektől
 Szűz méhében testet öltél.
4. A te erős hatalmadnak
 minden térdek meghajolnak,
 mennyeiek és földiek
 úrnak vallják Fölségedet:
5. A Nap felkél és elnyugszik,
 a Hold szépen fényeskedik,
 csillagok is világolnak,
 híven tartják ő útjukat.
6. Szentséges Úr téged kérünk,
 jövő Bíránk és Életünk!
 E napokban őrizz minket,
 védd Sátántól híveidet!
7. Hálát adjunk az Istennek,
 Atya, Fiú, Szentléleknek,
 három személy fölségének,
 egymivoltú Istenségnek.

========================================================================
ÉE/10: Az Úristen Ádám atyánknak

1. Az Úristen Ádám atyánknak,
 kegyes vigasztalásnak:
 megígérte jövetelét a Messiásnak.
2. És az álnok kígyónak mondta
 a szép Paradicsomba':
 Megtöri majd kevély fejed egy Asszony magva.
3. Megmondotta Bálám próféta:
 Csillag kél e világra,
 Jákob ősi nemzetéből, világ javára.
4. Zsoltárokban Szent Dávid ajka
 akképp szólott biztatva:
 székében fog uralkodni királyi magva.
5. Izajás is így jövendöle:
 Ímé, Jessze gyökere
 vesszőt terem új virágnak nevelésére.
6. A vesszőnek drága virága,
 csillag tiszta világa,
 Dávid magva: Máriától jött e világra.
7. Ám arról is megemlékezünk,
 bízó szívvel készülünk:
 eljön újra világ végén, s megítéltetünk.
8. Kérjük azért mindnyájunk Urát,
 lelkünk kegyes Bíráját,
 állítsa majd jobbja felől hívei nyáját.

========================================================================
ÉE/11: E világot Ősatyánk elveszté

1. E világot ősatyánk elveszté,
 mikor Isten parancsát megszegé,
 de az Isten irgalma megmenté.
2. Elbocsátá az Úr ő angyalát,
 hogy köszöntse a szép Szűz Máriát,
 s az méhébe fogadja szent Fiát.
3. Ez a Gyermek a békét jelenti,
 a Sátánnak országát megtöri,
 nagy irgalmát Istennek hirdeti.
4. Hálát adjunk azért az Atyának,
 ő Fiának, Úr Jézus Krisztusnak,
 Szentléleknek, mi Vigasztalónknak.
5. Máriát is mindnyájan tiszteljük,
 kegyes anyánk, mi bátran kérhetjük:
 Gonosz ellen oltalmát vehetjük.

========================================================================
ÉE/12: Bűnös néped sírva kiált hozzád

1. Bűnös néped sírva kiált hozzád:
 ne fordítsd el üdvösséges orcád!
 Jöjj, apaszd el könnyeinknek árját,
 igazítsd el üdvösségünk útját.
2. Téged hirdet a próféták szája,
 epedve vár a nemzetek vágya,
 te vagy a kulcs, mely a poklot zárja,
 és a mennyet előttünk kitárja.
3. Lángol immár Mózes csipkebokra,
 szabadulás vár a bús rabokra.
 jöjj el, Urunk, jöjj már váltságunkra,
 ne nyeljen el örök halál torka!

========================================================================
ÉE/13: Íme, kedveseim

1. (Előénekes)
 Íme, kedveseim, az ítéletnek ama nagy és rettenetes napja előttünk áll, elmúlnak a mi napjaink, és sebesen eljön a mi Urunknak gyönyörűséges Ádventje. Gyakori szózatával int immár minket és mondja: mielőtt bezáratik a paradicsomnak ajtaja, mindannyiótok sietve igyekezzék, hogy bemenvén abba, mindörökké az Úrral uralkodjék.
2. (Előénekes)
 Készüljetek föl tehát, ti mindnyájan,
 hogy megláthassátok a halhatatlan Jegyest,
 s tiétek legyen majd a mennyek országa.
3. (Nép)
 Készüljetek föl tehát, ti mindnyájan,
 hogy megláthassátok a halhatatlan Jegyest,
 s tiétek legyen majd a mennyek országa.
4. (Előénekes)
 Íme, a mi atyánk, Jeruzsálem, nagy megindultsággal kiált felénk, és mondja: "Jöjjetek, jöjjetek, drága gyermekim, jöjjetek hozzám!"
5. (Nép)
 Hogy megláthassátok a halhatatlan Jegyest,
 s tiétek legyen majd a mennyek országa.

========================================================================
ÉE/14: Harmatozzatok, magasságos egek

1. (Refrén magyarul)
 Harmatozzatok, magasságos egek,
 s a felhők hozzák az Igazat.
2. (Refrén latinul)
 Rorate, caeli desuper,
 et nubes pluant iustum!
3. (Előénekes)
 Ne haragudj ránk, Urunk, és ne emlékezzél többé gonoszságunkra;
 íme, elhagyottá lőn a Szentnek városa, pusztasággá Sion, és árván maradt Jeruzsálem,
 a te szentségednek és dicsőségednek lakóháza, ahol atyáink téged dicsőítettek.
4. (Refrén)
5. (Előénekes)
 Vétkeztünk, s mint a tisztátalanok olyanná lettünk, s mint a falevelek földre hulltunk.
 Íme, gonoszságaink mint a szélvész elsodornak minket;
 elrejtetted előlünk arcodat, és önnön gonoszságunk markába adtál minket.
6. (Refrén)
7. (Előénekes)
 Lásd meg, Urunk, a te népednek sanyarúságát, és küldd el az Eljövendőt!
 Küldd el a Bárányt, a földkerekség Urát,
 küldd el a kősivatagból Sion leányának hegyéhez, hogy elvegye rólunk fogságunk igáját!
8. (Refrén)
9. (Előénekes)
 Vigasztalódjál, vigasztalódjál, én népem, hamar eljő üdvösséged!
 Miért merülsz a gyászba, miért fog el ismét a fájdalom?
 Ne félj már, megmentelek téged, mivel én vagyok a te Urad és Istened, Izrael Szentje, a te Megváltód.
10. (Refrén)

========================================================================
ÉE/15: Ó jöjj, ó jöjj el, Bölcsesség

1. (December 17. O Sapientia!)
 Ó jöjj, ó jöjj el, Bölcsesség
 ó Egyszülött, kit ád az ég,
 te gyöngédség és őserő;
 amit tudnunk kell, tárd elő!
 Eljő, eljő Emmánuel, hogy üdvözüljön Izrael!
2. (December 18. O Adonai!)
 Ó jöjj, ó jöjj el, Adonáj,
 ki cserjelángból szólalál,
 majd kőbe vésted tíz szavad,
 jöjj tárt karokkal jó magad!
 Eljő, eljő Emmánuel,
 hogy üdvözüljön Izrael!
3. (December 19. O Radix Iesse!)
 Ó jöjj el, Jessze Vesszeje,
 rab nemzeteknek fényjele;
 ha szólsz, elnémul földi nagy,
 jöjj, szabadítónk csak te vagy!
 Eljő, eljő Emmánuel,
 hogy üdvözüljön Izrael!
4. (December 20. O Clavis David!)
 Ó Dávid kulcsa, nyitni kész,
 ha ajtót nyitsz, nem zárja kéz;
 halál árnyéka vesz körül,
 mirajtunk immár könyörülj!
 Eljő, eljő Emmánuel,
 hogy üdvözüljön Izrael!
5.(December 21. O Oriens!)
 Ó jöjj, ó jöjj el, Napkelet,
 mert éjben járunk nélküled;
 jöjj, igaz Napunk, halld imánk,
 és fényességed áraszd ránk!
 Eljő, eljő Emmánuel,
 hogy üdvözüljön Izrael!
6. (December 22. O Rex gentium!)
 Te Úr vagy minden nép fölött,
 és Szegletkő, mely összeköt;
 sárból formáltad hívedet,
 most jöjj, fejezd be művedet!
 Eljő, eljő Emmánuel,
 hogy üdvözüljön Izrael!
7. (December 23. O Emmanuel!)
 Ó jöjj, ó jöjj, Emmanuel,
 csak téged áhít Izrael,
 és hozzád sóhajt untalan,
 mert Isten híján hontalan!
 Eljő, eljő Emmánuel,
 hogy üdvözüljön Izrael!

========================================================================
ÉE/16: Ó, fényességes szép Hajnal

1. Ó fényességes szép Hajnal,
 Kit így köszöntött az Angyal:
 „Üdvözlégy, teljes malaszttal!”
2. „Dicsőséges Szűz Mária,
 Atyaistennek szép lánya,
 Szentlélek áldott mátkája!”
3. „Fiat fogansz majd méhedben,
 ki Isten s ember lesz egyben,
 megmaradsz szüzességedben!”
4. Ó boldogságos Szűzanya,
 kérünk nagy méltóságodra,
 Végy minket pártfogásodba!

========================================================================
ÉE/17: Ó, fényességes szép Hajnal

1. Ó fényességes szép Hajnal,
 Kit így köszöntött az Angyal:
 „Üdvözlégy, teljes malaszttal!”

========================================================================
ÉE/18: Ó, fényességes szép Hajnal

1. Ó fényességes szép Hajnal,
 Kit így köszöntött az Angyal:
 „Üdvözlégy, teljes malaszttal!”

========================================================================
ÉE/19: Üdvözlégy, szent Szűz

1. „Üdvözlégy, szent Szűz,
 teljes malaszttal!”
 Így köszönté angyal
 a szép Szűz Máriát,
 Krisztusnak választott anyját.
2. És mondá tovább:
 „Úr van teveled!
 Íme fogansz fiat,
 akin fogsz örülni,
 menny és a föld álmélkodni.”
3. Felel Mária:
 „Miként lehet ez?
 Mert szűz leány vagyok,
 férjet nem ismerek,
 bizonyítják mind az egek.”
4. „A Szentléleknek
 rád száll ereje,
 mert miként a harmat
 reggel száll a földre,
 úgy lesz az Ő érkezése.”
5. Hitt az angyalnak
 szívesen a Szűz,
 magát megalázza,
 szolgálónak vallja:
 „Legyen úgy, mint ajkad mondja!”
6. Szüzek virága,
 szép Szűz Mária!
 Örvendezz és vigadj,
 mert te anyaságra
 választtattál, méltóságra.
7. Engeszteld immár
 könyörgéseddel
 szent Fiadat értünk,
 hogy szent születése
 legyen lelkünk üdvössége.

========================================================================
ÉE/20: Menj el sietséggel

1. „Menj el sietséggel, arkangyal, Gábriel!
 József jegyeséhez, ékes köszöntéssel!
2. Isteni titkaim immár kijelentem,
 mert Szűz Máriában jó kedvem telt nekem.
3. Légy gyors szolgálatban, köszöntve Máriát,
 és vidd meg őneki a megváltás titkát.
4. Az emberi nemzet hogy megszabaduljon,
 s a régi rabságból új életre jusson.
5. Köszöntsd meg Máriát, ki malaszttal teljes,
 mondd: az Úr van vele, mert Előtte kedves.
6. Szentlélek Istentől fogantatik fia,
 imádandó nevén őt Jézusnak hívja.
7. Ő szabadítja meg Izraelnek népét,
 neki adom atyja, Dávid király székét.
8. Jákobnak házában ő fog uralkodni,
 s hatalmával mindent magához fog vonni.
9. Az ő országának soha nem lesz vége,
 ő lesz a Megváltó, s világ Üdvössége.”
10. Ó égi követség! Ó Isten irgalma!
 Mily nagy az emberhez jóságod hatalma!
11. Isteni Megváltó, testté lett szent Ige,
 légy Urunk, Vezérünk örök üdvösségre!

========================================================================
ÉE/21: Ave Maria, Istennek Anyja

1. Ave Maria, Istennek Anyja,
 tebenned virágzik váltságunk aranyja,
 áldásod nyelvünk nem únja.
2. Mária, újul világ nevedben,
 a föld kereksége megépül nemedben,
 mert a nagy Isten méhedben.
3. Ó drága Jézus, Szűznek gyümölcse,
 teáltalad szűnjék világ rossz erkölcse,
 malasztod szívünk bétöltse.

========================================================================
ÉE/22: Serkenj, lelkem, mély álmodból

1. Serkenj, lelkem, mély álmodból, vigyázz magadra,
 mert Urad jő világra, szép váltságodra,
 drága kincset hoz magával orvoslásodra.
2. Örülj immár, hogyha voltál eddig bánatban,
 mert Királyod, ki majd eljő nagy hatalommal,
 kisgyermekként száll le hozzád, sok irgalommal.
3. Teljes szívvel, víg örömmel ma az angyalok
 pásztoroknak megjelentik, hogy az ő uruk
 e világra született már égi királyuk.
4. Hegyen-völgyön s erdőn-mezőn lakozó vadak,
 víg madarak, égen játszók, s minden állatok!
 Megszületett ti uratok, jertek, áldjátok!
5. Te is lelkem magasztald Őt, Jézus anyjával,
 együtt áldja angyalokkal, nagy buzgósággal,
 örvendetes, vigasságos szép muzsikával!

========================================================================
ÉE/23: Ahol a napnak fénye kél

1. Ahol a napnak fénye kél,
 s a föld amerre véget ér,
 dicsérjük Krisztust, a Vezért,
 Szűz Máriának gyermekét!
2. A világ boldog Mestere
 szolgai testbe öltözött,
 hogy testünk testtel mentse meg,
 s ne vesszen el, kit alkotott.
3. A szülő titkos rejtekén
 belép az égi kegyelem,
 a szűz—leánynak méhe hord
 soha nem ismert titkokat.
4. Szemérmes szíve otthona
 Istennek lett a temploma,
 férfit nem ismervén soha,
 hallván igét, fiat fogant.
5. Világra hozta gyermekét,
 kit Gábriel meghirdetett,
 kit anyaméhbe zárva még
 János titkon megérezett.
6. Szénán feküdni kényszerült,
 nem félt jászolban szállni meg,
 s kicsinyke tejjel étkezik,
 kinél madár sem éhezik.
7. Örvend a mennyek kórusa,
 Istenről zengnek angyalok,
 s láthatják, ím, a pásztorok
 mindenek urát, Pásztorát.
8. (Meghajolva)
 Urunk, dicsérünk tégedet,
 aki a Szűznek fia vagy,
 Atyádat és Szent Lelkedet
 örökké, minden századon.
 Ámen!

========================================================================
ÉE/24: Világmegváltó Krisztusunk

1. Világmegváltó Krisztusunk,
 Atyaistennek egy Fia,
 téged szült minden fény előtt
 magából az örök Atya.
2. Atyádnak fényes tükre te!
 örök reménység vagy nekünk,
 szolgáid esdő énekét
 fogadd el, kérünk, szívesen!
3.  Emlékezzél meg, Üdvhozó,
 hogy egykor testünk köntösét,
 mint szűz anyának gyermeke,
 magadra vetted népedért.
4. Bizonyság rá ez ünnepünk,
 fordulván teljes kört az év,
 hogy Atyád trónjáról leszállsz,
 s üdvünkre hozzánk érkezel.
5.  Világra küldetésedet
 ünneplik menny, föld, tengerek,
 s mindaz, mi bennük él s mozog,
 zendítve boldog éneket.
6. Magunk is, hálás híveid,
 kiket megvettél véreden,
 születésednek ünnepén
 új himnuszt mondunk most neked.
7.(Meghajolva)
 Dicsőség néked, Jézusunk,
 kinek a Szűz szülőanyád,
 Atyával, Szentlélekkel Egy:
 időtelen időkön át.
 Ámen!

========================================================================
ÉE/25: Gyermek születék Betlehemben

1. Gyermek születék Betlehemben, születék Betlehemben,
 kin örüle Jeruzsálem, kin örüle Jeruzsálem.
2.  Gábrieltől üzentetik, angyaltól üzentetik:
 Isten szűztől születtetik, Isten szűztől születtetik.
3. Ím jászolyba helyeztetik, jászolyba helyeztetik,
 ki örökké uralkodik, ki örökké uralkodik.
4. Ökör s szamár megismerik, jászolyban megismerik:
 Teremtőjük, ki itt fekszik, Teremtőjük, ki itt fekszik.
5. A királyok íme jönnek, királyok íme jönnek,
 aranyt, tömjént s mirhát visznek, aranyt, tömjént s mirhát visznek.
6. Az egy örök nagy Istennek, az örök nagy Istennek
 ADJUNK HÁLÁT TEREMTŐNKNEK, Adjunk hálát teremtőnknek!

========================================================================
ÉE/26: Dicsőség mennyben az Istennek!

1. Dicsőség mennyben az Istennek!
 Dicsőség mennyben az Istennek!
 Az angyali seregek vígan így énekelnek:
 Dicsőség, dicsőség Istennek!
2. Békesség földön az embernek!
 Békesség földön az embernek!
 Kit az igaz szeretet a kis Jézushoz vezet:
 Békesség, békesség embernek!
3. Dicsérjük a szent angyalokkal,
 imádjuk a hív pásztorokkal
 az isteni gyermeket, ki minket így szeretett,
 dicsérjük, imádjuk és áldjuk!
4. Kis Jézus, ne vess meg bennünket,
 hallgasd meg buzgó kérésünket,
 jászolodnál fogadjuk, hogy a vétket elhagyjuk,
 ó Jétus, ne vess meg, hallgass meg!
5. Dicsőség az örök Atyának,
 és értünk született Fiának,
 s mindkettő Szent Lelkének, a malaszt kútfejének:
 dicsőség, dicsőség Istennek!

========================================================================
ÉE/27: Ím az Úrnak nagy neve

1. Ím az Úrnak nagy neve EMMANUEL,
 ezt hirdette a szent angyal, Gábriel.
 Ma jelenik, ma jelenik e világban,
 Ím királyt szült szűzen a Szűz Mária,
 betelik már Gábrielnek mondása.
 
 Glória! Glória!
 Szűztől Isten születik,
 vesszőszál virágozik,
 megadta ezt irgalma az Istennek.
2. Zengjünk hangos énekkel, kedvességes örömmel, hálát adó lélekkel:
 Ma jelenik, ma jelenik e világban,
 Ím királyt szült szűzen a Szűz Mária,
 betelik már Gábrielnek mondása.
 
 Glória! Glória!
 Szűztől Isten születik,
 vesszőszál virágozik,
 megadta ezt irgalma az Istennek.
3. Örüljetek gyermekek, Betlehembe jöjjetek, az új Királyt nézzétek:
 Ma jelenik, ma jelenik e világban,
 Ím királyt szült szűzen a Szűz Mária,
 betelik már Gábrielnek mondása.
 
 Glória! Glória!
 Szűztől Isten születik,
 vesszőszál virágozik,
 megadta ezt irgalma az Istennek.

========================================================================
ÉE/28: Születésén Istennek

1. Születésén Istennek
 az angyalok örülnek,
 víg éneket zengenek:
 „Dicsőség az Istennek!”
2. Született Emmanuel,
 kit hirdetett Gábriel,
 bizonyít Ezekiel
 és próféta Dániel.
3. Pásztorok őt imádják
 és megajándékozzák,
 pásztoroknak Pásztorát,
 Messiásnak megvallják.
4. (Vízkeresztkor)
 Királyok őt imádják
 és megajándékozzák,
 királyoknak Királyát
 Istenüknek megvallják.
5. Örüljetek, nemzetek,
 Üdvözítőnk érkezett,
 Ádám egykor vétkezett,
 de a Krisztus megmentett!

========================================================================
ÉE/29: Nagy örömnap ez a nap

1. Nagy örömnap ez a nap: Messiásunk támadt,
 Szűz anya szült szent Fiat, váltja fény az árnyat.
 Jászolán a csecsemő szívet-lelket megnyerő ő emberségében,
 ám ugyancsak elvakít, s nyomban térdre kényszerít ő istenségében.
2. Éjfél-tájban születik, ki a napfényt gyújtja,
 anyatejre éhezik, ki az üdvöt nyújtja,
 Rejtik pólyák, szalagok, ki az égre csillagot, milliomot tűzdel,
 sírdogál az újszülött, aki ott fenn mennydörög, s rémít villám-tűzzel.
3. Dicsérjük a Gyermeket, ki ma testet öltött,
 gyöngeségben született, belénk erőt öntött.
 Ha ő meg nem születik, minden ember elveszik, nem jut üdvösségre;
 ó megváltó Istenünk, halálunkkor légy velünk, fogadj be az égbe!

========================================================================
ÉE/30: Vigasságos, hangos

1. Vigasságos, hangos nagy örömünk támadt,
 megszületett Jézus a beteg világnak,
 felragyog immáron fényességes napja
 Isten irgalmának.
2. Ősidőktől várták, ezredévek teltek,
 prófétaszó zengte: eljön majd a Gyermek,
 szűz anya szül nekünk csodálatos Istent,
 Béke-fejedelmet.
3. Örvendez a nap, hold, csillagok vigadnak,
 fenn a magas égen fényesen ragyognak,
 hogy immár itt vagyon a mennyei váltság
 földi halandóknak.
4. Azért mi is néki mindnyájan örvendjünk,
 az újszülött Krisztus kedvét lelje bennünk,
 angyalok, pásztorok seregével együtt
 glóriát hirdessünk!

========================================================================
ÉE/31: In dulci jubilo

1. In dulci jubilo zengjen víg énekszó,
 Üdvözítőnk nyugszik itt in præsepio,
 fénylik, mint a fényes nap matris in gremio!
 Alpha est et O, Alpha est et O!
2. Ubi sunt gaudia az égi hajlékba’
 nagy örömmel éneklik nova cantica
 mind a mennyei karok in Regis curia.
 Eja gloria! Eja, gloria!
3. Mater et filia a szép szűz Mária!
 Rég mind elvesztünk volna per nostra crimina,
 ám ő nékünk megnyerte cælorum gaudia.
 Eja, qualia! Eja qualia!

========================================================================
ÉE/32: Az angyal énekel

1. Az angyal énekel,
 tekints az égre fel,
 napvilágos lett az éj,
 meghasadt az ég,
 és a második Személy
 ím, most a földre lép:
 mézet ont az ég,
 mézet ont az ég!
2. Az angyal így dalol
 a fényes ég alól:
 Istenünknek glória
 a mennyekbe fenn!
 Véle mondja Mária
 és véle Betlehem.
 Mondjunk glóriát,
 mondjunk glóriát!

========================================================================
ÉE/33: Jöjjetek, ó hívek

1. Jöjjetek, ó hívek, diadalmaskodva,
 a jászolhoz Betlehembe jöjjetek!
 Megszületett az angyalok királya!
 
 Ó jöjjetek, imádjuk, ó jöjjetek, imádjuk,
 ó jöjjetek, imádjuk az Úr Krisztust!
2. Nyájukat elhagyva, szerény bölcsőjéhez
 a hívásra jönnek már a pásztorok,
 Most mi is vidám lépéssel siessünk!
 
 Ó jöjjetek, imádjuk, ó jöjjetek, imádjuk,
 ó jöjjetek, imádjuk az Úr Krisztust!
3. Csillagjáró bölcsek Úr Krisztust imádva
 tömjént, mirhát és aranyat áldoznak.
 Mi a Gyermeknek szíveinket adjuk!
 
 Ó jöjjetek, imádjuk, ó jöjjetek, imádjuk,
 ó jöjjetek, imádjuk az Úr Krisztust!

========================================================================
ÉE/34: Krisztus Jézus született

1. Krisztus Jézus született, örvendezzünk,
 néki öröméneket zengedezzünk!
 Dávidnak véréből, tiszta szűz méhéből
 született Krisztus nékünk.
2. A szüzesség liljoma kivirágzott,
 s megtermé a mennyei szép virágot.
 A kegyes Jézuska minekünk meghozta
 születvén, a váltságot!

========================================================================
ÉE/35: Krisztus Urunknak áldott születésén

1. Krisztus Urunknak áldott születésén
 angyali verset mondjunk szent ünnepén,
 mely Betlehemnek mezejében régen
 zengett eképpen:
2. Glória légyen mennyben az Istennek,
 békesség légyen földön az embernek,
 jóakaratban élő minden népnek
 és nemzetségnek!
3. Betlehem ősi nemes városába'
 eljött a Krisztus szűztől e világra,
 áldást árasztott Ádám családjára,
 minden fiára.
4. Eljött már az, kit a szentatyák vártak,
 a szent királyok akit óhajtottak,
 róla jövendőt próféták mondottak,
 zsoltárok szóltak.
5. Ó örök Isten dicső Szentháromság!
 Szálljon szívünkbe mennyei vidámság,
 távozzék tőlünk minden szomorúság:
 eljött a váltság!

========================================================================
ÉE/36: Mostan kinyílt egy szép rózsa virág

1. Mostan kinyílt egy szép rózsavirág,
 akit régen várt az egész világ,
 Betlehemben kibimbózott zöld ág,
 király nemből nagy méltóság.
2. Ki érettünk magad megalázád,
 vedd kegyesen szívünk áldozatát!
 Dicsőséged, megváltó Istenünk
 engedd méltóan zengenünk!

========================================================================
ÉE/37: Az Ige megtestesült

1. Az Ige megtestesült Názáretben,
 kit Mária szűzen szült Betlehemben;
 itt vagyon elrejtve kenyérszínben,
 imádjuk mindnyájan egyetemben!
2. Ezt az igaz nagy Isten bölcsessége
 mindeneknek javára cselekedte,
 mely dolgon angyalok csodálkoznak,
 emberek, állatok álmélkodnak.
3. Betlehembe ne menjünk, föltaláljuk:
 jelen van ez oltáron, magasztaljuk!
 Mert szívünk ha tiszta és ártatlan,
 kedvesebb az neki, mint az arany.
4. Dicsőség és dicséret az Atyának,
 e világra született szent Fiának,
 és vele a kegyes Szentléleknek,
 Szentháromságban az egy Istennek!

========================================================================
ÉE/38: Ó, Jézus, szűzen született

1. Ó, Jézus, szűzen született szép rózsaszál,
 kit lelkem hideg jászolban, szalmán talál.
 Ó, Jézusom, ó kedvesem,
 nyugodjál meleg szívemen, én mindenem!
2. Ó, Jézus, mennyei vendég, énnálam szállj,
 testeddel és szent véreddel engem táplálj!
 Ó, Jézusom, ó kedvesem,
 nyugodjál meleg szívemen, én mindenem!

========================================================================
ÉE/39: Istengyermek, kit irgalmad

1. Istengyermek, kit irgalmad közénk lehozott,
 angyaloknak énekével néked áldozok,
 terjeszd fölém kezedet, hogy az istenszeretet
 töltse el ma szívem-lelkem jászolod tövén.
2. Bár nem látom gyermekarcod szent vonásait,
 hiszem mégis rendületlen, hogy már te vagy itt,
 és mosolygón fölfogod könnyemet, amit hozok
 ajándékul jászolodnak trónusához én.
3. Istengyermek, nézd szívemnek forró vágyait,
 boldogságot adni másnak nincs hatalma itt,
 csak tenéked, Istenem, ó, ha arcod megjelen
 áldott ostya szent színében, boldog vagyok én.
4. Betlehemi csillagodat ragyogtasd nekem,
 ki e sötét lelki éjben jászlad keresem,
 add hitemnek fényedet, akkor biztosan megyek,
 s meg nem állok, míg a trónod el nem érem én.
5. Szentségházad jászolához állok őrnek én,
 hogy ne bántson senki téged már e földtekén,
 ó, ha téged sértenek, én szívembe rejtelek,
 s menedéket adok néked mindhalálomig.

========================================================================
ÉE/40: Ó, gyönyörű szép

1. Ó, gyönyörű szép titokzatos éj!
 Égszemű gyermek, csöpp rózsalevél,
 kisdedként az édes Úr jászolában megsimul
 szent karácsony éjjel.
2. Ó, fogyhatatlan, csodálatos ér,
 hópehely ostya, csöpp búzakenyér,
 benne, lásd, az édes Úr téged szomjaz, rádborul
 egy világgal ér fel.

========================================================================
ÉE/41: Csordapásztorok

1. Csordapásztorok midőn Betlehemben
 csordát őriznek éjjel a mezőben,
2. Isten angyali jövének melléjük,
 nagy félelemmel telik meg ő szívük.
3. „Örömet mondok, nagy örömet néktek,
 mert ma született a ti Üdvösségtek.
4. Menjetek el csak gyorsan a városba,
 ott találjátok Jézust a jászolba'!”
5. Elindulának és el is jutának,
 Szűz Máriának jó napot mondának.
6. „Isten titeket hozzott Uratokhoz,
 de nem szólhattok mostan szent Fiamhoz,
7. mert ő aluszik, nyugoszik pólyában,
 szénán bágyadoz a hideg jászolban.
8. Nem pihen ágyban, sem friss palotában,
 hanem jászolban, romlott istállóban.”
9. „Serkentsd fel Jézust, szent Fiadat nékünk,
 mert mi angyalok igéjére jöttünk.”
10. „Serkenj fel, fiam! Pásztorok eljöttek,
 kik szent angyalidtól tehozzád küldettek,
 tehozzád küldettek.”
11. „Üdvözlégy, Jézus, pásztorok Pásztora,
 bűnös emberek megváltó szent ura.
12. Kérünk tégedet, mi Üdvözítőnket,
 sok bűneinkért meg ne utálj minket!
13. Mária, te is könyörögj érettünk,
 hogy halálunkkor boldogok lehessünk!”
14. Dicsőség néked, örök Atyaisten,
 kisded Jézusunk, és Szentlélek Isten!

========================================================================
ÉE/42: Csordapásztorok (rövidebb forma)

1. Csordapásztorok, midőn Betlehemben
 csordát őriztek éjjel a mezőben,
2. Isten angyali jövének melléjök,
 nagy félelemmel telik meg ő szívük.
3. „Örömet mondok, nagy örömet néktek,
 mert ma született a ti Üdvösségtek.
4. Menjetek el csak gyorsan a városba,
 ott találjátok Jézust a jászolba'!”
5. Elindulának és el is jutának,
 szűz Máriának jó napot mondának.
6. „Üdvözlégy Jézus, pásztorok pásztora,
 bűnös emberek megváltó szent Ura!
7. Kérünk tégedet, mi Üdvözítőnket,
 sok bűneinkért meg ne utálj minket!
8. Mária te is könyörögj érettünk,
 hogy halálunkkor boldogok lehessünk!”
9. Dicsőség néked, örök Atyaisten,
 kisded Jézusunk és Szentlélek Isten!

========================================================================
ÉE/43: Mennyből az angyal

1. Mennyből az angyal lejött hozzátok,
 pásztorok, pásztorok,
 hogy Betlehembe sietve menvén
 lássátok, lássátok.
2. Istennek Fia, aki született
 jászolban, jászolban,
 ő leszen néktek Üdvözítőtök
 valóban, valóban.
3. Mellette vagyon az édesanyja,
 Mária, Mária;
 barmok közt fekszik, jászolban nyugszik
 szent Fia, szent Fia.
4. El is menének köszöntésére
 azonnal, azonnal,
 szép ajándékot vivén szívökben
 magukkal, magukkal.
5. A kis Jézuskát egyenlőképpen
 imádják, imádják,
 a nagy Úristent ilyen nagy jóért
 mind áldják, mind áldják.

========================================================================
ÉE/44: Pásztorok, pásztorok

1. Pásztorok, pásztorok örvendezve
 sietnek Jézushoz Betlehembe;
 köszöntést mondanak a kisdednek,
 ki váltságot hozott az embernek.
2. Angyalok szózata minket is hív,
 értse meg ezt tehát minden hű szív,
 a kisded Jézuskát mi is áldjuk,
 mint a hív pásztorok, magasztaljuk.
3. Üdvözlégy, kis Jézus, reménységünk,
 aki ma váltságot hoztál nékünk,
 meghoztad az igaz hit világát,
 megnyitád szent Atyád mennyországát.
4. Dicsőség, imádás az Atyának,
 érettünk született szent Fiának,
 és a vigasztaló Szentléleknek,
 Szentháromságban az egy Istennek!

========================================================================
ÉE/45: Fel nagy örömre

1. Fel nagy örömre, ma született,
 aki után a föld epedett;
 Mária karján égi a lény:
 isteni kisded szűznek ölén.
 Egyszerű pásztor jöjj közelebb,
 nézd a te édes Istenedet!
2. Nem ragyogó fény közt nyugoszik,
 bársonyos ágya nincs neki itt;
 csak ez a szalma, koldusi hely,
 rá meleget a marha lehel.
 Egyszerű pásztor, térdeden állj,
 mert ez az égi s földi Király!

========================================================================
ÉE/46: Midőn a Szűz magzatát

1. Midőn a Szűz magzatát,
 sírdogáló kis Fiát
 el akarja altatni,
 így énekel őneki:
 Ó napfény, ó élet,
 ó édes Jézus, ó édes Jézus!
2. Napom édes, szép fénye,
 ó életem reménye,
 a barmoknak jászlában
 aludj a lágy szénában.
 Ó napfény, ó élet,
 ó édes Jézus, ó édes Jézus!
3. Ó én édes gyermekem,
 téged kíván csak lelkem,
 aludj, édes virágom,
 gyenge bimbóm, zöld ágom.
 Ó napfény, ó élet,
 ó édes Jézus, ó édes Jézus!
4. Ó aludj, én Királyom,
 aludj, édes magzatom,
 aludj, gyenge gyöngyvirág,
 amíg enged a világ!
 Ó napfény, ó élet,
 ó édes Jézus, ó édes Jézus!
5. Akarsz-e más éneket?
 Hívok pásztorsereget,
 nem énekel senkisem
 mint ezek, oly ékesen.
 Ó napfény, ó élet,
 ó édes Jézus, ó édes Jézus!

========================================================================
ÉE/47: A szép szűz Mária

1. A szép szűz Mária szent Fiának
 imígyen énekelt kis Jézusnak:
 Örömest ringatlak,
 szívemből óhajtlak,
 aludj, aludj.
2. Aludj el magzatom, napom fénye,
 életem egyetlen szép reménye:
 Örömest ringatlak,
 szívemből óhajtlak,
 aludj, aludj.
3. Aludj el fiacskám, rózsaszálam,
 aludj el violám, én zöld ágam:
 Örömest ringatlak,
 szívemből óhajtlak,
 aludj, aludj.

========================================================================
ÉE/48: Megszületett már

1. Megszületett már mennyei Király,
 Szűz Máriának tiszta méhéből.
 Ünnepet ülvén mi vigadjunk,
 újszülött Úrnak hódoljunk!
2. Régen megírták ezt a próféták,
 hogy fiat szül majd egy nemes virág.
 Ünnepet ülvén mi vigadjunk,
 újszülött Úrnak hódoljunk!
3. Hatalmas lesz ő, a kisded Gyermek,
 eltiporja majd az Ellenséget.
 Ünnepet ülvén mi vigadjunk,
 újszülött Úrnak hódoljunk!
4. Győzedelmet vesz a kárhozaton,
 győzedelmet vesz örök halálon.
 Ünnepet ülvén mi vigadjunk,
 újszülött Úrnak hódoljunk!
5. (Dec. 26.)
 Követte urát boldog SZENT ISTVÁN,
 első mártírja a mi hitüknek.
 Ünnepet ülvén mi vigadjunk,
 újszülött Úrnak hódoljunk!
6. (Dec. 27.)
 JÁNOS APOSTOL ünnepnapja van,
 ő volt Krisztusnak legkedvesebbje.
 Ünnepet ülvén mi vigadjunk,
 újszülött Úrnak hódoljunk!
7. (Dec. 28.)
 APRÓSZENTEKNEK ma van ünnepe,
 akik Krisztusért halált szenvedtek.
 Ünnepet ülvén mi vigadjunk,
 újszülött Úrnak hódoljunk!
8. (Dec. 29.)
 SZENT TAMÁS MÁRTÍR Angolországban,
 karácsony napján halt meg Krisztusért.
 Ünnepet ülvén mi vigadjunk,
 újszülött Úrnak hódoljunk!
9. (Dec. 31.)
 SZILVESZTER PÁPÁT ma hívta az Úr,
 s megkoronázta a mennyországban.
 Ünnepet ülvén mi vigadjunk,
 újszülött Úrnak hódoljunk!
10. (Jan. 1.)
 KISKARÁCSONYNAK ma van ünnepe,
 Jézus betölti Mózes törvényét.
 Ünnepet ülvén mi vigadjunk,
 újszülött Úrnak hódoljunk!
11. (Vízkereszt, jan. 6.)
 Jönnek a bölcsek messzi keletről,
 aranyat, tömjént, mirhát áldozván.
 Ünnepet ülvén mi vigadjunk,
 újszülött Úrnak hódoljunk!
12. (Záróvers)
 NAGY HÁLÁT ADJUNK az Úr Jézusnak,
 az üdvözítő áldott Krisztusnak.
 Ünnepet ülvén mi vigadjunk,
 újszülött Úrnak hódoljunk!

========================================================================
ÉE/49: Íme egykor Szent István (December 26. - Szent István első vértanú)

1. Íme egykor Szent István nagy hittel fölállott,
 és a papi tanácsban bátran ekkép szólott:
 „Kit az Írás jövendölt, ti megvetettétek,
 a várva várt Messiást megfeszítettétek.”
2. Alázatos Szent István, mikor őket feddi,
 hívó szóval kérleli, bűnbánatra inti;
 de ezt hallván felindul mindnyájuk haragja,
 „kövezzék meg!” gonoszul ki-ki azt kiáltja.
3. Szent István az egekre fölemelvén szemét,
 látja Urát, Krisztusát, bátorítja szívét;
 azokért, kik kövezik, így kéri Istenét:
 „Ne nézd a nép vakságát, bocsásd minden bűnét!”
4. Dicsérünk most tégedet, Urunk, áldott Jézus,
 ki miértünk születtél, megváltó szent Krisztus!
 Hálát adunk tenéked első vértanúdért,
 aki nálad közbenjár küzdő Egyházadért.

========================================================================
ÉE/50: Szent Jánosnak napját (December 27. - Szent János apostol és evangélista)

1. Szent Jánosnak napját vígan ünnepeljük,
 hangos énekszóval életét dicsérjük,
 bölcs szavú tanúját s kedveltjét az Úrnak
 mindnyájan tiszteljük!
2. Úr Jézus Szent Jánost annyira kedvelte,
 hogy végvacsoráján maga mellé vette,
 hogy fejét mellére, szent szívére hajtsa,
 néki megengedte.
3. Ott tanulta János igaz bölcsességét,
 Isten Igéjének örök istenségét,
 s nékünk is tanítja megtestesülését,
 teljes emberségét.
4. Keresztútján Krisztust halálig követte,
 kínszenvedésében kitartott mellette,
 Úr Krisztus szavára Szűz Mária gondját
 mindvégig viselte.
5. Szent Jánossal együtt tegyünk tanúságot,
 hogy adjon az Isten mennyben boldogságot,
 és szentek társaként színről-színre lássuk
 a Szentháromságot.

========================================================================
ÉE/51: Köszöntünk, kisded vértanúk (December 28. - Aprószentek)

1. Köszöntünk, kisded vértanúk,
 kiket a váltság hajnalán,
 mint gyönge bimbót a vihar,
 letört az üldöző király.
2. Ajkatok nem tud szólni még,
 de Krisztust vallja véretek,
 ti zsenge tiszta áldozat:
 kegyelmet vérrel nyertetek.
3. Vigadjatok hát, gyermekek,
 kik ily korán lehulltatok,
 mennyégben fönn az Úr előtt
 mártírpálmákkal játszotok!

========================================================================
ÉE/52: Felragyogott már (Szent Család ünnepe)

1. Felragyogott már Betlehemnek fénye:
 József s Márja közt az Isten Igéje.
2. Isten Igéje kis gyermek képében,
 örök teremtőnk család rejtekében.
3. Tartja Mária, szép szeretet anyja,
 Jézus titkait szívében forgatja.
4. Ott áll József is, tisztaságos férfi,
 ki a Gyermeket alázattal nézi.
5. Áldott Szent Család, szeretetnek képe,
 légy a családok példája és őre!

========================================================================
ÉE/53: Az esztendő fordulóján (December 31. - Szent I. Szilveszter pápa)

1. Az esztendő fordulóján
 összegyűltünk mind ez órán,
 oltárodnál leborulunk hál'adásra,
 mindentudó színed előtt számadásra.
2. Az elmúlt év minden napja
 kegyelmedet megmutatta,
 nem engedtél elpusztulni árván mindket,
 megadtad a mindennapi kenyerünket.
3. Könnyeinket szárítgattad,
 homlokunkat simogattad,
 ha tévedtünk, a jó útra rátereltél,
 ha elestünk, irgalmasan fölemeltél.
4. Hálásan hát megfogadjuk,
 törvényedet el nem hagyjuk,
 új esztendő minden napján légy mellettünk,
 hogy a bűnnek szeplője se érje lelkünk.
5. S ha majd eljön a végóra,
 ajkunk nyílik búcsúszóra,
 hozzád vigye lelkünket az őrzőangyal,
 hol nincsen nap, nincsen éj, csak örök hajnal.

========================================================================
ÉE/54: Szűz Mária e világra nékünk (Január 1. - Karácsony nyolcada, Szűz Mária Isten anyja)

1. Szűz Mária e világra nékünk szent Fiát hozá.
 A jászolban fekszik, ki a mennyet s földet alkotá.
 Mely végtelen kegyelem tőled, ó Istenem,
 hogy így szeretted az embereket!
2. Az angyalok Jézus születésén áldva zengenek.
 A pásztorok a mennyei fényre hozzá sietnek.
 Örömre ébredének minden teremtmények,
 mind őt imádják és magasztalják.
3. Ó te kegyes régi szent Pátrónánk, kincs hordozója!
 E világnak te vagy esedező oltalmazója.
 Kit tápláltál tejeddel, annak kéréseddel
 ügyünk ajánljad, értünk imádjad!
4. Légyen hála a nagy Úristennek, Üdvözítőnek,
 Szentléleknek, boldogságos szent Szűz nagy Jegyesének!
 A Szűz könyörgésével, maradjunk békével
 Isten kedvében, szent szerelmében!
========================================================================
ÉE/55: Ó szép Jézus, ez új esztendőben (Január 1. - Karácsony nyolcada, Szűz Mária Isten anyja)

1. Ó szép Jézus, ez új esztendőben légy híveidben!
 Ó Mária, esedezzél értünk, édes reményünk!
 Hogy ez új esztendőben minden ügyeinkben
 lehessünk Jézus drága kedvében!
2. Ó szép Jézus, drága szent nevedért kelj föl népedért!
 Ó Mária, tekints híveidre te szent Fiadért!
 Hogy ez új esztendőben minden ügyeinkben
 lehessünk Jézus drága kedvében!
3. Ó szép Jézus, tartsd meg híveidet, mint tieidet!
 Ó Mária, Jézusnak szent anyja, országunk tornya!
 Adjad kérünk, hogy ebben az új esztendőben
 lehessünk épek testben, lélekben!

========================================================================
ÉE/56: Szép kelet, szép nap (Január 1. - Karácsony nyolcada, Szűz Mária Isten anyja)

1. Szép kelet, szép nap, nincs benned homály,
 mert az örök Nap benned a király.
 Új esztendőben új szivekkel
 dicsérünk, Jézus, énekekkel!
2. E napon ontod az első csepp vért,
 mit a jó Isten váltságul ígért.
 Új esztendőben új szivekkel
 dicsérünk, Jézus, énekekkel!
3. Hogyha megtartasz még több időre,
 virradjunk boldog, szebb jövendőre.
 Új esztendőben új szivekkel
 dicsérünk, Jézus, énekekkel!

========================================================================
ÉE/57: Gonosz Heródes irigyen (Vízkereszti himnusz)

1. Gonosz Heródes, irigyen
 Krisztus jöttére mért remegsz?
 Mulandó jót el nem ragad,
 ki országolni mennyet ad!
2. Vonulnak már a Mágusok
 vezérlő csillag nyomdokán
 fény által a Fényt keresik,
 Istenről vallnak kincseik.
3. Hullámain a tiszta víz
 az égi Bárányt fürdeti,
 s a bűnt, mely őt nem illeti,
 lelkünk tisztítván elveszi.
4. Hatalmának ez új jele:
 piroslik korsók friss vize,
 parancsszavára bor folyik,
 a víz lényege változik.
5. (meghajolva)
 Urunk tenéked glória,
 ki nemzeteknek megjelensz,
 s Atyádnak, Szent Léleknek is
 dicsőség minden századon! Amen

========================================================================
ÉE/58: Ó, mily fényes ez a csillag

1. Ó mily fényes ez a csillag, mely ma támada,
 hívó fénye a világot általragyogja,
 a pogányok sötétségét eltávoztatja!
2. A három bölcs látván a fényt, útnak eredett,
 s az igaz Fényt megtalálja: a kis Gyermeket,
 ki majd egykor összegyűjti mind a népeket.
3. Az arany e Gyermekben a királyt tiszteli,
 a tömjén a halhatatlan Istent hirdeti,
 és a kenet a halandó embert illeti.

========================================================================
ÉE/59: Az isteni gyermeket

1. Az isteni Gyermeket, ki ma kijelentetett
 a három szent bölcs előtt, imádjuk és áldjuk őt.
 Szép jel és szép csillag, szép napunk támadt, szép napunk támadt!
2. Heródes őt üldözé, a három bölcs tisztelé,
 arany, tömjén, mirrhával, s a szív imádásával.
 Szép jel és szép csillag, szép napunk támadt, szép napunk támadt!
3. Szent hitünknek csillaga minekünk is jelt ada,
 hogy megjelent Királyunk, kit epedve úgy vártunk.
 Szép jel és szép csillag, szép napunk támadt, szép napunk támadt!
4. Hit, remény és szeretet, mely tőle nyer életet:
 ez a hármas áldozat, melyet szívünk néki ad.
 Szép jel és szép csillag, szép napunk támadt, szép napunk támadt!
5. Isten-ember, nagy király! Előtted ím néped áll,
 kérvén szent malasztodat, hogy áldja jóvoltodat.
 Szép jel és szép csillag, szép napunk támadt, szép napunk támadt!

========================================================================
ÉE/60: Fényességes ez a mai nap

1. Fényességes ez a mai nap,
 éneket mondjunk a mi Urunknak!
 Új esztendőben mi vigadjunk,
 Vízkereszt napján hálát adjunk!
2. Csillag gyulladt a komor egen,
 mennyei fénnyel messze keleten.
 Új esztendőben mi vigadjunk,
 Vízkereszt napján hálát adjunk!
3. Három szent bölcs hozza a szívét,
 hozza a váró nemzetek hitét.
 Új esztendőben mi vigadjunk,
 Vízkereszt napján hálát adjunk!
4. Szívünk hozzuk mi is ma, hívek,
 gyermeki szívet, színarany hitet!
 Új esztendőben mi vigadjunk,
 Vízkereszt napján hálát adjunk!
5. Mint a tömjén, szálljon énekünk,
 csorduló mirrha szent szeretetünk.
 Új esztendőben mi vigadjunk,
 Vízkereszt napján hálát adjunk!

========================================================================
ÉE/61: János áll a part felett

1. János áll a part felett,
 véle hívő nagy sereg,
 s íme Jézus lép oda,
 az Istennek Báránya.
 Nincs homály, itt a nap,
 minden új fényt kap, minden új fényt kap!
2. És az Úr a vízbe lép,
 bűnös ember másaképp,
 példát adván, szent jelül
 a Jordánban megmerül.
 Nincs homály, itt a nap,
 minden új fényt kap, minden új fényt kap!
3. Ámulattal néz a nép,
 föltárult a magas ég,
 égi szózat zengi fent:
 Isten az, ki megjelent!
 Nincs homály, itt a nap,
 minden új fényt kap, minden új fényt kap!

========================================================================
ÉE/62: Itt az alkalmas szent idő (Nagyböjti himnusz)

1. Itt az alkalmas szent idő,
 az üdvösségnek napjai,
 hogy megtisztítsuk a szívünk,
 lemosva vétkek szennyeit.
2. Jelezte ezt már Mózes is,
 ki vad vidékre elvonult,
 vállalva népe bűneit,
 hogy sírva, könnyel mossa le.
3. Illés is így tett egykoron,
 kit elragadt a tűzszekér,
 s világteremtő Istenünk,
 ki testet öltve jött közénk.
4. Ezért imánk, míg esdekel,
 alázkodjék az értelem,
 hajoljon földre térd s a váll,
 arcunkat mossák könnyeink.
5. Vágyunkat űzzük messzire,
 törjük meg testünk ösztönét,
 így leszünk élő áldozat,
 és bőkezűen adhatunk.
6. Szolgálván, hogyha böjtölünk,
 elszáll a belső lustaság,
 elfut a lelki zsibbadás,
 világosságra vált a köd.
7. Legyen bár vétkek temploma,
 és bűnfekéllyel telt a szív,
 a böjt lesz legjobb gyógyszere,
 ha kegyelmével jő Atyánk.
8. Jézus, könyörgünk, irgalom!
 Bánkódva hozzád száll szavunk:
 hogy bűn világát rontva szét
 irgalmad hozzon békülést!
9. (meghajolva)
 Fiaddal add meg jó Atyánk,
 örök Lelkeddel add meg ezt,
 kit háromságos névvel is
 vallunk, hogy egy vagy, Istenünk. Amen.

========================================================================
ÉE/63: Mi gyarló emberek

1. Mi gyarló emberek, kik a földön élünk,
 sok nyomorúságot és fájdalmat érzünk,
 e világnak sok bajával küzdünk:
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
2. Nincs nékünk e földön sehol nyugodalmunk,
 nincsen maradandó állandó városunk,
 mindnyájan csak jövevények vagyunk.
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
3. Csak egyedül mennybe igyekezzék szívünk,
 ott van elkészítve állandó hely nékünk,
 munka után az örökös bérünk.
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
4. Az egekben vagyon végtelen gazdagság,
 melyet nékünk szerzett az isteni jóság,
 ott vár reánk az örök boldogság.
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
5. Ezt hallván, emberek, keljünk fel álmunkból,
 szabadulást venni világ rabságából,
 igyekezzünk csalárd hálójából.
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
6. Felvirradtak reánk szenvedés napjai,
 üdvösségkeresés alkalmas órái,
 távozzatok, evilág pompái!
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.
7. Vétkeinkért böjttel testünk sanyargassuk,
 a szolgálat alá szenvedéssel hajtsuk,
 Istenünkhöz teljesen hódítsuk!
 Emlékezzünk, porból lettünk, és hogy ismét porrá is kell lennünk.
 Emlékezzünk, e szent böjtben bűneinkből Istenhez kell térnünk.

========================================================================
ÉE/64: Hamvazkodjál, hívő lélek (Hamvazási ének)

1. Hamvazkodjál, hívő lélek,
 mert porba tér ez az élet,
 akármennyit örvendeznél,
 ne feledd, hogy porból lettél.
2. Hamvazkodjál, te dúsgazdag,
 mert javaid cserbenhagynak!
 Hamvazkodjál, szegény ember,
 kérjed Jézust türelemmel!
3. Örömeink mind elmúlnak,
 könnyeink is porba hullnak,
 boldogok, kik megjavulnak,
 hamvazkodván megindulnak.
4. Ó, ki tested meggyötörted,
 s a Golgotán összetörted:
 adj nekünk is töredelmet,
 testünk ellen győzedelmet!
5. S ha majd egyszer sírba szállunk,
 testünk szerint porrá válunk,
 őrizd romló csontjainkat,
 s hamvainknak adj nyugalmat!

========================================================================
ÉE/65: Bűnbánóknak menedéke

1. Bűnbánóknak menedéke, trónusodhoz eljövünk,
 ah, mert máshol nincs üdv s béke, Jézus, irgalmazz nekünk!
2. Szenvedésed drága árán váltottad meg életünk,
 ó ne hagyj el minket árván, Jézus kegyelmezz nekünk!
3. (Felajánlásra)
 Kenyeret s bort áldozatul felajánlván teneked,
 kérünk, add meg bő jutalmul megtérésre szent kegyed.
4. Jótettekkel, imádsággal oltárodhoz járulunk,
 bűnbánatban élni, halni, add meg nekünk, Jézusunk!

========================================================================
ÉE/66: Bűnös lelkek, tisztulásra

1. Bűnös lelkek, tisztulásra, szentmisére jöjjetek,
 Keresztúton elkísérni azt, ki meghalt értetek,
 E nagy böjti szent időben bánat könnye hulljon bőven,
 hogy megmossa lelketek.
2. Ezredeken harsog által a próféták szózata:
 Bízzatok, mert el fog jönni a fájdalmak Férfia.
 Ő hordozza terheinket, átvállalja bűneinket,
 meggyógyultok általa.
3. (Felajánlásra)
 Krisztus vérén tört meg a bűn és megtört a kárhozat,
 Krisztus vére az oltárról újra most az égbe hat.
 Ő az Újszövetség papja, önmagát itt bemutatja,
 ó, egyetlen Áldozat!

========================================================================
ÉE/67: Térj meg, keresztény

1. Térj meg, keresztény, hagyd el vétkedet,
 jöjj, és sirasd meg hűtlenségedet,
 Húsvét közeleg, készítsd föld szívedet!
2. Penitenciát siess tartani,
 üdvösségedre gondot viselni,
 Krisztus titkait szívedbe fogadni.
3. Mutasd meg immár szeretetedet,
 minden emberhez kedvességedet,
 hogy betakarjad sok gonosz tettedet!

========================================================================
ÉE/68: Jézus Krisztus, az Atya Igéje

1. Jézus Krisztus, az Atya Igéje,
 Fényessége, örök Bölcsessége:
 világba jött bűnösöket hívni,
 megtérésre, életre vezetni.
2. Negyven napig Jézus a pusztában
 böjtölt értünk állhatatosságban,
 a kísértő Sátánt, hogy legyőzte,
 minekünk is példát adott erre.
3. Keresztségben tudjuk, mit fogadtunk,
 a Sátánnak hogy ellene mondunk,
 testünket is fegyelemben tartjuk,
 a léleknek szolgálatra adjuk.
4. Keresztségben meghaltunk a bűnnek.
 Krisztus által éljünk az Istennek,
 kérve-kérjük mennyei Atyánkat,
 igazgassa jóra szándékunkat.
5. Jézus Krisztus, ki értünk szenvedtél,
 példát adva negyven nap böjtöltél,
 kérünk téged, hallgass meg most minket,
 életedbe vedd föl életünket!

========================================================================
ÉE/69: Ó, Teremtőnk, hallgass minket

1. Ó Teremtőnk, hallgass minket,
 sírásunkat, kérésünket!
 Most, e jeles szent időben,
 negyven napi készületben.
2. Látod Uram mi szívünket,
 tudod minden gyengéinket,
 add a hozzád megtérőknek
 bocsánatát bűneinknek.
3. Uram sokszor megbántottunk,
 ím megvalljuk, segíts rajtunk,
 adj sebünkre orvosságot,
 igaz szívű bűnbánatot.
4. Nagy Úristen, engedd, kérünk,
 akik testben most böjtölünk,
 lélekben is böjtölhessünk,
 minden bűntől távol legyünk.
5. Engedd meg ezt, Szentháromság,
 örök Egység, örök jóság,
 áldozatunk gyümölcseit
 teremhessük szent Húsvétig.

========================================================================
ÉE/70: Ne szállj perbe énvelem

1. Ne szállj perbe énvelem,
 én fölséges Istenem,
 mert nem igazul meg akkor az én lelkem,
 s méltán elvethetsz engem.
2. Mert én anyám méhében
 fogantattam vétekben,
 e világra jöttem eredendő bűnben,
 s elestem sok vétekben.
3. Néked bűnöm megvallom,
 mert én azzal tartozom,
 te bocsáthatod meg, bizonnyal jól tudom,
 segítségedet várom.
4. Szent Fiad haláláért,
 keserves nagy kínjáért,
 áldott szent vérének drága nagy áráért:
 kegyelmezz meg mindezért!
5. A te áldott szent Lelked
 kérlek, tőlem el ne vedd,
 sőt újítsd meg bennem, hogy dicsérjem neved,
 szolgálhassak tenéked.
6. Reád bízom magamat,
 te viseljed gondomat,
 igazgasd jó útra az én lábaimat
 és minden szándékomat!

========================================================================
ÉE/71: Könyörülj, Istenem, én bűnös lelkemen

1. Könyörülj, Istenem, én bűnös lelkemen,
 szánakozz immáron szomorú szívemen,
 haragodnak mennykövét, éles, hegyes tőrét
 vedd vissza vétkeim bűntető vesszőjét!
2. Továbbá mosogasd bűnöktől lelkemet,
 tisztítsd meg, gyógyítsd meg sebektől szívemet,
 bűneimet megvallom, nyilván tapasztalom,
 miattok nem lehet nyugságom, vígságom.
3. Vétkeim lelkemet, mint kígyók, úgy marják,
 mint éles tövisek, szívemet átjárják:
 hová fussak színedtől, fegyveres kezedtől?
 félek és rettegek nagy ítéletedtől.
4. Istenem, egyedül ellened vétkeztem,
 előtted, ellened, gonoszt cselekedtem;
 kegyelmes Úristen! mi hasznod vesztemen?
 irgalmazz s könyörülj én bűnös lelkemen!
5. El ne vess engemet isteni színedtől,
 meg ne fossz, könyörgök, a te szent Lelkedtől,
 tiszta szívet énbennem teremts, én Istenem,
 ne tartsd fönn már tovább haragod ellenem!
6. Szabadíts ki immár a halál torkából,
 ments ki már bűneim kemény rabságából,
 hogy csak neked élhessek, hozzád siethessek,
 téged magasztalván, benned örvendhessek.
7. Nyisd meg, ó, ajkamat szent dicséretedre,
 ébreszd föl szívemet hő szeretetedre;
 csak téged akarjalak, téged óhajtsalak,
 téged szeresselek, téged kiáltsalak.
8. Tudom, hogy bűnbánó szíveket látogatsz,
 és kiket ostorral gyakorta sújtogatsz,
 azok néked kedvesek, jóra érdemesek,
 add Uram, Istenem, közülök lehessek.

========================================================================
ÉE/72: Ne hagyj elesnem, felséges Isten

1. Ne hagyj elesnem, felséges Isten, keserűségemben,
 Te szent nevedért légy segítséggel, ne essem kétségbe;
 mert minden felöl, látod, Úristen, vagyok kísértésben.
2. Gyermekségemtől, felséges Isten, mind ezideiglen
 téged hívtalak én segítségül minden ínségemben:
 mostan sem lehet más bizodalmam, sem földön, sem mennyben.
3. Nincs is énnékem más bizodalmam, Úristen, náladnál.
 Akármiképpen cselekedj vélem, csak ne haragudjál!
 Mint kegyes Atya, fiadat dorgáld, ó csak meg ne utálj!
4. Dicséret neked, Atya Úristen, a te szent Fiaddal!
 Áldassál tőlünk a Szentlélekkel, mi Vigasztalónkkal!
 Most és örökké imádunk téged zengő énekszókkal.

========================================================================
ÉE/73: Seregeknek hatalmas nagy királya

1. Seregeknek hatalmas nagy királya!
 Könyörgésem trónodat megtalálja;
 mert szívemet bánat járja,
 irgalmadat, kegyelmedet kívánja.
2. Hová menjek, kinek hajtsam fejemet?
 Ki gyógyítja megsebesült szívemet?
 Mert ha te is elhagysz engem,
 elveszek, ha nem törlöd el bűnömet!
3. Ím, előtted megalázom magamat,
 földre hajtom szomorodott orcámat;
 halld meg, Atyám, csendes szómat,
 add meg, kérlek, szívből kívánt nagy jómat!

========================================================================
ÉE/74: Jaj énnekem, jaj szomorú fejemnek

1. Jaj énnekem, jaj szomorú fejemnek!
 Ó jaj énekem, szegény bűnös Péternek!
 Mert személyét Mesteremnek
 megtagadtam, kedvéért egy embernek.
2. Mindentudó Jézus, este megmondtad,
 ki szívemnek családságát jól tudtad:
 „Péter, magad mire adod?
 Isten Fiát háromszor megtagadod!”
3. A kakas-szó hasogatja szívemet,
 vádol lelkem, nem találom helyemet,
 ítéletre szólít engem,
 jaj, égre sem merem vetni szememet.
4. Az ártatlan Jézust nem felejthetem,
 tekintetét szívből ki nem vethetem,
 semmiképpen nem tehetem,
 hogy az a szem ne vádoljon szüntelen.
5. Amíg élek, ezért sírok hevesen,
 kérem Istent, magától el ne vessen,
 sőt hogy újra fölemeljen,
 és ily bűntől minden embert megmentsen!

========================================================================
ÉE/75: Énértem haldokló

1. Énértem haldokló édes Jézusom,
 nézz rám, gyógyító kegyes orvosom:
 nagy bűnökkel telten eléd térdepeltem,
 ó édes Jézusom, tisztítsd meg a lelkem!
2. Ó édes Jézusom, tied vagyok én,
 mennyei orvosom, egyetlen remény!
 Csak egy, amit kérek: majd ha porba térek,
 lássa meg arcodat a megtisztult lélek!

========================================================================
ÉE/76: Világmegváltó Jézus

1. Világmegváltó Jézus, keresztre felfeszítteték,
 Isten Báránya, Jézus, érettünk megtöretteték.
2. Ó testem, sírnak étke, maholnap földbe szállandó,
 benned a bűnnek mérge, már-már halálra válandó.
3. Föl, föl már, ébredj szívem, én lelkem már erősödjél,
 hogy innen égbe jussunk, már mindig jól és szentül élj!

========================================================================
ÉE/77: Mélyből száll fel a sóhaj

1. Mélyből száll fel a sóhaj, szívbeli bánat tép,
 Felség, nézd el a vétkem, fájlalom réges rég,
 Makulátlan senki sincs, aki eléd állhat,
 ne bűnömet mérlegeld, mutatkozz atyámnak.
2. Hajnalt vár, aki virraszt, téged az én lelkem.
 Tőled úttalan úton messzire tévedtem.
 Jó szívvel ha megbocsátsz, amíg élek, áldlak,
 reménysége boldogít mennyek országának.

========================================================================
ÉE/78: Király zászlói lengenek

1. Király zászlói lengenek,
 villog titkával a kereszt,
 rá testben fölfeszíttetett,
 ki minden testet alkotott.
2. Szögekkel verve tagjai
 kinyújtva lába és keze:
 itt függ a véres áldozat,
 ki a megváltás ára volt.
3. A lándzsa szörnyű vashegye
 itten sebezte oldalát,
 vérrel és vízzel áradott,
 lemosni bűneink sarát.
4. Betellett Dávid jóslata,
 amelyet egykor énekelt,
 hirdetvén minden nép között:
 „Fáján országol Istenünk!”
5. Ó fényességes, drága Fa,
 király vérével bíboros,
 te méltó törzsről származol,
 hogy érintsd szentelt tagjait.
6. Te áldott, kinek ága közt
 váltságunk díja lebegett,
 te lettél teste mérlege,
 s a poklot megrabolta fád.
7. Szent kérged ont jó illatot,
 ízed a nektárt győzi le!
 Ezer gyümölccsel boldogan
 tapsolnak győztes karjaid!
8. Üdvözlégy oltár, szent Kereszt,
 melyen Ő dicsőn szenvedett,
 rajtad az Élet halt halált,
 s holtával szerzett életet.
9. (meghajolva a Szent Kereszt felé)
 Ó szent Kereszt, te egy remény,
 a szenvedés szent idején
 növeld a jókban javaid,
 s töröld a bűnös vétkeit!
10. Háromságos nagy Istenünk,
 dicsérnek téged mindenek,
 kiket megvált a szent Kereszt:
 vezérelj minket szüntelen. Amen

========================================================================
ÉE/79: Királyi zászló jár elől

1. Királyi zászló jár elől,
 Keresztfa titka tündököl,
 melyen az Élet halni szállt,
 s megtörte holta a halált.
2. Kegyetlen lándzsa verte át
 gonosz vasával oldalát,
 s mely szennyet, vétket eltörölt:
 belőle víz és vér ömölt.
3. Az ősi jóslat itt betelt,
 mit a hű Dávid énekelt:
 „Az Úr, halljátok nemzetek,
 kereszten trónol köztetek!”
4. Rajtad tündöklik, drága fa,
 királyi vérnek bíbora,
 ó választott, jeles faág,
 ki szent testét karoltad át!
5. Világ bűnének zálogát,
 ó boldog ág, te hordozád,
 az Ellenség gonosz fejét
 Megváltónk rajtad zúzta szét.
6. Ó Kereszt, áldunk, szent remény,
 a szenvedés ez ünnepén,
 kérünk, kegyelmet adj nekünk,
 add vétkünkért vezeklenünk.
7. Szentháromság, dicsérjenek
 üdvösség kútja, mindenek,
 legyen győzelmünk, add meg ezt,
 a diadalmas szent Kereszt.

========================================================================
ÉE/80: Buzgó szívvel ünnepeljük

1. Buzgó szívvel ünnepeljük Üdvözítőnk kínjait,
 szívtörődve elkísérjük Golgotára lépteit.
 Bűnös lelkünk drága bére, Jézus értünk ontott vére
 váltságunkra árad itt.
2. (Felajánlásra)
 Most megújul oltárunkon az áldozat csendben itt,
 melyet értünk a keresztfán Jézus egykor végbevitt.
 Drága vére bő harmatja lelkünk fényét visszaadja
 letisztítva vétkeit.
3. Ó nagy Isten, mind az ég, föld megdicsőít tégedet,
 hálát adnak Fölségednek a bűnbánó emberek.
 Jézus élő áldozatja minden népnek megmutatja
 végtelen kegyelmedet.

========================================================================
ÉE/81: Hogyha hozzád járulunk

1. Hogyha hozzád járulunk, szemünk könnybe lábad,
 úgy csókoljuk, ó Urunk, drága keresztfádat.
 Elgyötört testedet feszítették rája,
 latrok közt függöttél, mindenség Királya!
2. Krisztusnak szent keresztje győzedelmi zászlónk,
 amellyel megszerezte üdvünket Megváltónk.
 Itt ragyog előttünk hitünk szent jelvénye,
 űzzön el lelkünkből minden árnyat fénye.
3. (Felajánlásra)
 Ezt a sok kínt érettünk szótlan elszenvedted,
 hogy nekünk, kik vétettünk, megnyissad a mennyet.
 Bűnbánó szívünket Isten elé tárjuk,
 ezt a bort, kenyeret néki felajánljuk.
4. Amikor szent lelkedet, Megváltónk, kiadtad,
 a világ megreszketett, megrendült alattad.
 Föld és ég hirdették, hogy te vagy az Isten,
 akit áld és imád a világon minden.

========================================================================
ÉE/82: Keresztények, sírjatok

1. Keresztények, sírjatok,
 mélyen szomorkodjatok,
 keseregjen minden szív,
 aki Jézusához hív.
2. Nincsen abban irgalom,
 hozzád buzgó fájdalom,
 aki téged meg nem szán,
 ó Jézus, a keresztfán.
3. Szent testednek sebeit,
 vérrel folyó kékeit
 aki látja és nem sír,
 élő hittel az nem bír.
4. A kősziklák repednek,
 nap és hold sötétednek,
 minden élő megindul,
 csak a bűnös nem búsul.
5. Szállj szívedbe, sirasd meg
 vétkeidet, s fontold meg,
 hogy az Isten Fia volt,
 aki érted így megholt.

========================================================================
ÉE/83: A megváltó szent kínhalál

1. A megváltó szent kínhalál,
 melyben a föld üdvöt talál,
 adjon, Urunk, most békülést,
 szívünk vágyának enyhülést.
2. Tápláljanak szent titkaid,
 ihlessenek vércseppjeid,
 lelkünknek mélye teljen el
 szenvedésed emlékivel.
3. Éljen szívünkben szüntelen
 e gyalázat, e gyötrelem,
 keresztfa, lándzsa, vas-szögek,
 tövisszúrások, sebhelyek!
4. Ó megfeszített Jézusunk,
 egész szívvel fohászkodunk.
 Kit eladott a gyűlölet:
 Tenéked áldás tisztelet!

========================================================================
ÉE/84: Jézus, világ Megváltója

1. Jézus, világ Megváltója,
 üdvözlégy, élet adója,
 megfeszített Istenfia,
 szent kereszted szívem hívja.
 Jézus add, hogy hozzád térjek,
 veled haljak, veled éljek.
2. Általszegve kezed, lábad,
 átvert tested roskad, bágyad,
 mezítelen tépedd melled!
 Ó siratlak, ó ölellek!
 Jézus add, hogy hozzád térjek,
 veled haljak, veled éljek.
3. Virágoknak szép virága,
 honnét orcád sárgasága?
 Hegyes tövis koronázott,
 édes orcád vérrel ázott.
 Jézus add, hogy hozzád térjek,
 veled haljak, veled éljek.
4. Asszú földet harmatozván
 vérzel, vérzel a keresztfán,
 úgy piroslik tested róla,
 mint a most nyílt piros rózsa.
 Jézus add, hogy hozzád térjek,
 veled haljak, veled éljek.
5. Szent karjaid széjjeltárod,
 mert az embereket várod,
 kiken vérrel könyörültél,
 betegekért betegültél.
 Jézus add, hogy hozzád térjek,
 veled haljak, veled éljek.
6. Jézusom, ha jön a végnap,
 ismerj engem magadénak,
 homlokomon piros véred:
 tiéd vagyok, úgy ítélj meg!
 Jézus add, hogy hozzád térjek,
 veled haljak, veled éljek.

========================================================================
ÉE/85: Ó, Jézus, Jézus

1. Ó Jézus, Jézus, ó sebzett Jézus, Istennek vérző Fia!
 Tűrés példája, szentség formája, ó lelkünk drága díja!
2. Ó Jézus, Jézus, ó sebzett Jézus, mennyeknek édessége!
 Hogy meghervadtál, jaj, megfonnyadtál, ó lelkünk üdvössége!
3. Ó Jézus, Jézus, ó sebzett Jézus, ó hívek ékessége!
 Ártatlan tűrtél, s minket megnyertél, ó szívünk édessége!
4. Ó Jézus, Jézus, ó sebzett Jézus, mit tettél a világért!
 Véredet ontod, testedet rontod Ádámnak rossz magváért!
5. Ó Jézus, Jézus, ó sebzett Jézus, szent tested én kötöztem.
 Rút életemmel, rút beszédemmel melledet általdöftem.
6. Ó Jézus, Jézus, ó sebzett Jézus, szent teste, ó, én vertem.
 Szeretvén vétket, rút részegséget, eceted én kevertem.
7. Ó Jézus, Jézus, ó sebzett Jézus, szent véred én ontottam.
 Szent fejed szúrtam, kezeid fúrtam, életed én rontottam.
8. Ó Jézus, Jézus, ó sebzett Jézus, szenvedek véled méltán.
 Kínodat szánom, vétkemet bánom, kereszted mellett sírván.

========================================================================
ÉE/86: Szent arcod ékessége

1. Szent arcod ékessége, jaj, hol van, Jézusom?
 És hol van szemed fénye? Elrejti fájdalom.
 Nincs benned semmi épség, ott haldokolsz a fán,
 és tested csupa kékség az ütlegek nyomán.
2. Mint áldozati bárány, ha oltárra kerül,
 te véred ontod némán, az Írás teljesül.
 Ó szánj meg, Uram, nézd el sok balgaságomat,
 megvallom szájjal, szívvel, hogy Isten Fia vagy!

========================================================================
ÉE/87: Az Atyának egy Fiát

1. Az Atyának egy Fiát, kit öröktől nemzett,
 éjfél után elfogák igaz Istenembert.
2. Messze futnak társai, elszakadva tőle,
 ellensége éktelen csúfot űz belőle.
3. Pilátushoz elvivék őt hat óra tájban,
 s hamis tanúk vádolák, mint gonoszt, szavában.
4. Megkötözvén két szemét, csapdosák orcáját,
 rútul összeköpdöség szemének világát.
5. Hogy kilenc volt, lárma lőn: „Csak feszítsd fel őtet!”
 S a gonosz nép rá veres gúnyruhát terített.
6. Tövisekből koronát tettek szent fejére,
 keresztet visz vállain büntetés helyére.
7. Volt tizenkét óra már, hogy keresztre vonták,
 s két lator közt keresztfán fel is állították.
8. Kínok miatt szomjazék, s ők epét adának,
 annak, aki elvevé bűnét a világnak.
9. Halálra ment délután három óra tájban,
 „Fogadd, Atyám, lelkemet!” mondta végszavában.
10. Pogány vitéz oldalát tőrrel átlyukasztá,
 rengett a föld és a nap fényét elfogyasztá.
11. A keresztről levevék még aznap délestén,
 életadó szent testét sziklasírba rejtvén.
12. Nézd, ó bűnös, így hal ő, kiben élet támad,
 sírj fölötte, s törje meg szíved a bűnbánat.

========================================================================
ÉE/88: Én nemzetem, ó én népem

1. Én nemzetem, ó én népem,
 teellened mit vétetem?
 Tőled halált mért szenvedtem?
 immár felelj meg énnekem!
2. Én tégedet Egyiptomból
 kihoztalak nagy rabságból:
 te engemet én hazámból
 kivetél a szent városból.
3. Egyiptomból kimentedben
 nyílást tettem a tengerben:
 te mellemet megnyitottad,
 piros vérem kiontottad.
4. A pusztában itattalak,
 és mannával tápláltalak:
 te epével itattál meg,
 és ecettel kínáltál meg.
5. Ellenséged én megvertem,
 a Fáraót elvesztettem:
 te ostorral testem verted,
 talpig vérbe elkeverted.
6. Én téged nagy méltóságra
 emeltelek, királyságra:
 te tövissel koronáztál,
 bársonyoddal megaláztál.
7. Én Kánaán dús földére
 bevittelek, nagy bőségre:
 te Golgota zord hegyére
 vittél engem, szenvedésre.
8. Én szőlőmbe ültettelek,
 szép esőkkel öntöztelek:
 jó gyümölcsöt nem termettél,
 latrok közé feszítettél.
9. Én nemzetem, ó én népem!
 többet érted mit tehettem?
 Te ellened mit vétettem?
 Felelj immár meg énnekem!
10. De ne essél te kétségbe,
 bánd meg bűnöd, szállj szívedbe,
 könnyezz és térj Istenedhez,
 hozzám, te Üdvözítődhöz!

========================================================================
ÉE/89: Megváltó Királyunk elébe megyünk

1. Megváltó Királyunk elébe megyünk,
 méltó tisztelettel Urunkhoz legyünk.
 Hozsannát kiáltson néki minden hív,
 dicsérettel áldást mondjon nyelv és szív.
2. Így tisztelte Jézust a zsidó nemzet,
 virágvasárnapján nagy gyülekezet.
 Elébe kimentek pálmaágakkal,
 dicsérő énekkel és virágokkal.
3. Hogy a szent városhoz már közelgetett,
 és fényes pompával bévezettetett,
 ruháját a népség földre teríté,
 és útját zöld ággal fölékesíté.
4. És örvendő szívvel kiáltozának:
 Hozsánna, hozsánna Dávid Fiának!
 Áldott az, ki az Úr szent nevében jön!
 Áldják őt a hívek most és örökkön.
5. A gyermekek kézbe pálmaágakat
 vevén, dallal áldják szent királyunkat.
 Ez az, ki népének jött váltságára,
 minden földi ember boldogságára.
6. Ó Isten Egyháza, Sion leánya,
 ím jő mostan hozzád Isten Báránya,
 húsvéti bárányképp hozzánk látogat,
 hogy érettünk lenne égő áldozat.
7. Áldás néked, édes Isten Báránya,
 ki jössz e világnak megváltására,
 dicsőség, dicséret, imádás legyen
 néked földön, égen, örökkön, amen.

========================================================================
ÉE/90: Áll a gyötrött Istenanya (Stabat Mater dolorosa)

1. Áll a gyötrött Istenanya,
 kín az arcát könnybe vonja,
 úgy siratja szent Fiát,
 úgy siratja szent Fiát.
2. Gyász a lelkét meggyötörte,
 kín és bánat összetörte,
 tőrnek éle járta át,
 tőrnek éle járta át.
3. Ó, mi nagy volt ama drága
 Szűzanya szomorúsága,
 egyszülött szent magzatán,
 egyszülött szent magzatán.
4. Mennyit sírt és hogy kesergett,
 látván azt a nagy keservet,
 azt a nagy kínt szent Fián,
 azt a nagy kínt szent Fián.
5. Ki ne sírna, melyik ember,
 hogyha ennyi gyötrelemben
 látja lankadozni őt,
 látja lankadozni őt.
6. Ki ne sírna Máriával,
 hogyha látja szent Fiával
 szenvedni a szent szülőt,
 szenvedni a szent szülőt.
7. Népét hogy megmossa szennytől,
 látta tenger gyötrelemtől
 roskadozni Jézusát,
 roskadozni Jézusát.
8. Látta édes egyszülöttét,
 halálos nagy elepedtét,
 látta, hogy halálra vált,
 látta, hogy halálra vált.
9. Szeretetnek szent kútfője,
 fájdalomnak éles tőre
 járjon át a lelkemen,
 járjon át a lelkemen.
10. Hogy szívemben lángra kelne
 Krisztusomnak szent szerelme,
 segíts néki tetszenem,
 segíts néki tetszenem!
11. Én szívembe jól bevéssed
 Szűzanyám, nagy szenvedésed,
 s az átvertnek sebeit,
 s az átvertnek sebeit!
12. Szent Fiadnak, a sebzettnek,
 ki miattam szenvedett meg,
 osszam meg gyötrelmeit,
 osszam meg gyötrelmeit!
13. Add meg, kérlek, hogy míg élek,
 együtt sírjak mindig véled,
 s azzal, ki a fán eped,
 s azzal, ki a fán eped.
14. A keresztet véled állni,
 gyászban véled eggyé válni:
 erre űz a szeretet,
 erre űz a szeretet.
15. Dicső szüze szent szüzeknek,
 kelyhedet hadd ízleljem meg,
 add nékem fájdalmaid,
 add nékem fájdalmaid!
16. Add tisztelnem, add viselnem,
 s nem felednem holt Szerelmem,
 Krisztusomnak kínjait,
 Krisztusomnak kínjait.
17. Sebeivel sebesítsen,
 szent mámorban részegítsen
 buzgó vérével Fiad,
 buzgó vérével Fiad.
18. Hogy ne jussak ama tűzbe,
 védj meg engem, drága Szűz, te,
 az ítélet ha riad,
 az ítélet ha riad.
19. Krisztusom, ha jő halálom,
 anyád szeme rám találjon,
 és elhívjon engemet,
 és elhívjon engemet.
20. S hogyha testem porba tér meg,
 lelkem akkor a nagy égnek
 dicsőségét lelje meg,
 dicsőségét lelje meg!

========================================================================
ÉE/91: A keresztfához megyek

1. A keresztfához megyek,
 mert máshol nem lelhetek
 nyugodalmat lelkemnek.
 S ott talállak, ó Szűzanya,
 fájdalom közt bágyadozva,
 tőr veré át lelkedet.
2. Mely gyötrelem volt neked
 isteni szülöttedet
 látni szegény jászolban.
 S midőn annyi ellenségek
 romlására esküvének:
 tőr veré át lelkedet.
3. De midőn ezek felett
 láttad, mennyit szenvedett,
 szenvedett az ártatlan:
 láttad őt a Kálvárián
 két lator közt a keresztfán,
 kínodat ki mérje meg?!
4. A nap elsötétedett,
 ennyi kínt nem nézhetett,
 borzadván rengett a föld.
 Sírt, kesergett, gyászolt minden
 az egész nagy természetben:
 de gyötrelmed nagyobb volt!

========================================================================
ÉE/92: Keservesen siratja Mária fiát

1. Keservesen siratja Mária fiát,
 midőn látja halálra menni magzatát,
 csordul könnye Máriánk,
 szíve szakad Szűzanyának
 nagy bánatjában;
 nincsen helye bús szívének,
 nyugodalma sincs lelkének
 nehéz kínjában.
2. Senki sincsen sorsosa nagy fájdalmának,
 nincs segítő orvosa nehéz kínjának.
 Szűz Mária elfáradott,
 egész teste elbágyadott
 nagy bánatjában;
 piros színe elhervadott,
 áldott anya, ellankadott
 a nagy sírásban.
3. Fogadj engem, Szűzanyám, igaz fiadnak,
 hadd törlöm le könnyeit síró arcodnak!
 Ó Szűzanyám, véled járjak,
 véled éljek, véled haljak
 és Jézusoddal,
 véled légyen szenvedésem,
 halálom és temetésem
 és szent Fiaddal.

========================================================================
ÉE/93: Jaj, áldott méhemnek

1. Jaj, áldott méhemnek drága, édes gyümölcse,
 szegény árva, bús szívemnek egyetlen reménye!
2. Ó én Egyszülöttem, ártatlan drága Jézus!
 Mi a bűnöd, hogy fán függesz, szelíd, kegyes Krisztus?
3. Te szent oldaladból bőven foly a piros vér,
 bűnös Ádám s minden ember számtalan vétkéért.
4. Jaj, mind elhagyának, tieid elfutának,
 mint mezőben egy virágszált, szintúgy elhagyának…
5. Szánjanak meg téged erdők szép violái,
 zokogjanak a hegyek zúgó csatornái!
6. Gyászba öltöznek mind a teremtett állatok,
 sirat a nap, óhajt a föld, sírnak a csillagok.
7. Könnyem ontom érted, fájdalmas, megtört szívvel,
 reád nézvén, téged látván szörnyű sebeiddel.
8. Legyen vége immár keserves panaszomnak,
 mivel nincsen megszánója az én siralmamnak.
9. Ne sírj, áldott szent Szűz, bizakodj, s híven várjad:
 Fiad, Jézus harmadnapra holtából föltámad!

========================================================================
ÉE/94: Hol vagy, édes Jézus

1. Hol vagy édes Jézus? Szerelmes szülöttem!
 Ki nélkül már e világon holtig árva lettem.
2. Hol vagy, szemem fénye, tündöklő világa?
 elepedett bús szívemnek csendes boldogsága?
3. Mondjátok nékem erdők, hegyek, völgyek:
 szülöttemet fölkeresni vajon merre menjek?
4. Mutassatok utat, ó, ti olajkertek,
 hol megfogták szülöttemet: vele merre mentek?
5. Ti darabos, éles, hegyes, köves utak,
 szent fiamnak vércsöppjei követekre hulltak.
6. Ó, sírjatok vélem, jó asszony-barátaim,
 kik tudjátok e világban az én árvaságim.
7. Ó, siralmas szent Szűz, bizalommal várjad:
 áldott Fiad harmadnapra holtából feltámad!

========================================================================
ÉE/95: Gyászba borult

1. Gyászba borult Isten csillagvára,
 függönyt vontak mennynek ablakára,
 meghalt, meghalt az ártatlan Bárány,
 vértől ázott szent kereszt oltárán.
2. Temetésre lejön a mennyország,
 könnytől áznak az angyali orcák,
 sír, zokog a fia-vesztett gerle,
 égig ér a Szűzanya keserve.
3. Élet Ura, meghaltál üdvünkre,
 a Sátánnak országa most dőlt le,
 Szűzanyádnak fájdalmát tekintsed,
 add meg nekünk a mennyei kincset!

========================================================================
ÉE/96: Az Isten igaz napja ez

1. Az Isten igaz napja ez,
 szent fényességgel tiszta nap,
 a drága vér ma mosale
 a világ szörnyű bűneit.
2. Hitetlen hite visszatér,
 ma újra látnak a vakok,
 s kiben nem old fel retegést,
 ha látja: megtér a lator?!
3. Keresztjét jóra váltja ő,
 gyors hittel Jézust kérleli,
 igazként sokat meglőz,
 az Úr országát elnyeri.
4. Ámulnak mind az angyalok,
 látván a testi büntetést,
 s hogy Krisztushoz tér a onosz,
 boldog életet érdemel.
5. Csodálatos misztérium,
 világ szennyét hogy mossa le,
 mindenki bűnét eleszi,
 test vétkét tisztítván a test.
6. Lehet-e ennél nagyszerűbb:
 vétket bocsát az irgalom,
 félelmet old a szeetet,
 új életet szül a halál?!
7. Saját csalétkét falja fel,
 magát köti meg a Halál,
 meghal mindenki Éete,
 s felkél, mint minden élete!
8. Elér mindenkit a Halál,
 de feltámad mind a halott,
 s pusztítva, ütve a alál
 csak maga vesztét nyögheti.
9. Kérünk, teremtő Istenünk,
 vigadva Húsvét ünnepén:
 ne ártson nékünk a alál,
 védd meg örökre népedet!
10. (meghajolva)
 Urunk, tenéked glória,
 aki legyőzted a halált,
 az Atyát és Szentleletis
 dicsérjük minden századon. Amen

========================================================================
ÉE/97: Üdvözlégy, fényes Nap (Himnusz az Úr húsvéti győzelméről)

1. Üdvözlégy, fényes Nap, tiszteletre méltó,
 melyen az Úr Krisztus legyőzi a poklot,
 s ki a Fán függött, győztesen országol,
 most minden teremtmény őelőtte hódol.
2. Az újjászülető természet hirdeti:
 Krisztussal visszatér mindenbe az élet,
 a győzedelmes Krisztust, az Alkotót
 zöld erdők, ligetek s virágok ünneplik.
3. Üdvözlégy, fényes Nap tiszteletre méltó,
 melyen az Úr Krisztus legyőzi a poklot,
 s ki a Fán függött, győztesen országol,
 most minden teremtmény őelőtte hódol.
4. Alvilág leláncolt foglyait feloldja,
 s mind, ami lent hevert, a magasba hívja,
 számtalan népek tömlöce megnyílik,
 s az égbe fölmenőt szabadok követik.
5. Üdvözlégy, fényes Nap tiszteletre méltó,
 melyen az Úr Krisztus legyőzi a poklot,
 s ki a Fán függött, győztesen országol,
 most minden teremtmény őelőtte hódol.

========================================================================
ÉE/98: Krisztus feltámada mind ő nagy kínjából

1. Krisztus feltámada mind ő nagy kínjából,
 ezen mi is örüljünk, Krisztus legyen reményünk,
 kirjelejszon.
2. Ó kegyes Mária, mennyei szép rózsa,
 kérjed, hogy szent Szülötted üdvözítse lelkünket,
 kirjelejszon.

========================================================================
ÉE/99: Feltámadt Krisztus e napon

1. Föltámadt Krisztus e napon

 Alleluja, hála légyen az Istennek.
2. Hogy minden ember vigadjon.

 Alleluja, hála légyen az Istennek.
3. Értünk halált ki szenvedett.

 Alleluja, hála légyen az Istennek.
4. S megváltott minden lelkeket.

 Alleluja, hála légyen az Istennek.
5. Mennek a szent nők sírjához.

 Alleluja, hála légyen az Istennek.
6. Kenetet visznek Krisztushoz.

 Alleluja, hála légyen az Istennek.
7. Fényes szép angyalt látnak ott,

 Alleluja, hála légyen az Istennek.
8. S hallának boldog szózatot.

 Alleluja, hála légyen az Istennek.
9. Ti félénk asszony-emberek

 Alleluja, hála légyen az Istennek.
10. Galileába menjetek!

 Alleluja, hála légyen az Istennek.
11. Tudják meg az apostolok,

 Alleluja, hála légyen az Istennek.
12. Hogy az Úr él, s feltámadott

 Alleluja, hála légyen az Istennek.
13. Megjelent ő szent Anyjának

 Alleluja, hála légyen az Istennek.
14. Kesergő szent Magdolnának.

 Alleluja, hála légyen az Istennek.
15. Megjelent aztán Péternek,

 Alleluja, hála légyen az Istennek.
16. Megjelent majd a híveknek.

 Alleluja, hála légyen az Istennek.
17. Húsvéti boldog lélekkel,

 Alleluja, hála légyen az Istennek.
18. Dicsérjük Istent énekkel.

 Alleluja, hála légyen az Istennek.
19. Dicsőség Szentháromságnak,

 Alleluja, hála légyen az Istennek.
20. Adjunk ma hálát Urunknak

 Alleluja, hála légyen az Istennek.

========================================================================
ÉE/100: Feltámadt Krisztus e napon (2. változat)

1. Föltámadt Krisztus e napon

 Alleluja, hála légyen az Istennek.
2. Hogy minden ember vigadjon.

 Alleluja, hála légyen az Istennek.
3. Értünk halált ki szenvedett.

 Alleluja, hála légyen az Istennek.
4. S megváltott minden lelkeket.

 Alleluja, hála légyen az Istennek.
5. Mennek a szent nők sírjához.

 Alleluja, hála légyen az Istennek.
6. Kenetet visznek Krisztushoz.

 Alleluja, hála légyen az Istennek.
7. Fényes szép angyalt látnak ott,

 Alleluja, hála légyen az Istennek.
8. S hallának boldog szózatot.

 Alleluja, hála légyen az Istennek.
9. Ti félénk asszony-emberek

 Alleluja, hála légyen az Istennek.
10. Galileába menjetek!

 Alleluja, hála légyen az Istennek.
11. Tudják meg az apostolok,

 Alleluja, hála légyen az Istennek.
12. Hogy az Úr él, s feltámadott

 Alleluja, hála légyen az Istennek.
13. Megjelent ő szent Anyjának

 Alleluja, hála légyen az Istennek.
14. Kesergő szent Magdolnának.

 Alleluja, hála légyen az Istennek.
15. Megjelent aztán Péternek,

 Alleluja, hála légyen az Istennek.
16. Megjelent majd a híveknek.

 Alleluja, hála légyen az Istennek.
17. Húsvéti boldog lélekkel,

 Alleluja, hála légyen az Istennek.
18. Dicsérjük Istent énekkel.

 Alleluja, hála légyen az Istennek.
19. Dicsőség Szentháromságnak,

 Alleluja, hála légyen az Istennek.
20. Adjunk ma hálát Urunknak

 Alleluja, hála légyen az Istennek.

========================================================================
ÉE/101: Örvendjetek, angyalok

1. Örvendjetek angyalok!
 Jézusunk feltámadott,
 És a lelkünk meglelé
 Ösvényét a menny felé!
 Alleluja, Alleluja!
2. Jó hírt hoz az Úr nekünk:
 A sötétség már letűnt
 S nincsen rajtunk hatalma,
 Ha a lelkünk akarja:
 Alleluja, Alleluja!
3. (Felajánlásra)
 Bort és fehér kenyeret
 Ajánlunk föl Teneked:
 Fogadd véle, Istenünk,
 Néked szentelt életünk.
 Alleluja, Alleluja!
4. Szent vagy, szent vagy Jézusunk!
 Kősírodhoz elfutunk
 S angyaliddal teneked
 Zengünk boldog éneket,
 Alleluja, Alleluja!

========================================================================
ÉE/102: Jézus, megváltó Istenünk

1. Jézus megváltó Istenünk,
 alleluja, alleluja,
 föltámadt, itt van most velünk,
 alle, alleluja.
2. Hirdetik fényes angyalok,
 alleluja, alleluja,
 valóban él, föltámadott,
 alle, alleluja.
3. (Felajánlásra)
 Krisztus húsvéti asztala,
 alleluja, alleluja,
 megtisztult népet vár haza,
 alle, alleluja.
4. Borunk, búzánk és életünk,
 alleluja, alleluja,
 mindent tenéked szentelünk,
 alle, alleluja.

========================================================================
ÉE/103: Úr Krisztus feltámadott

1. Úr Krisztus feltámadott,
 ránk malasztja áradott,
 szent vérének hullása
 lőn pokolnak romlása.
 Megváltotta Isten
 mind e világot
 szent halálával.
2. Első Ádám vétkezett,
 mindnyájunkat megsebzett,
 de a kegyes Úristen
 könyörült az emberen.
 Megváltotta Isten
 mind e világot
 szent halálával.
3. Új Ádám lett szent Fia,
 életünket újítja,
 poklok zárját megtöri,
 rabságunkat elveszi.
 Megváltotta Isten
 mind e világot
 szent halálával.
4. Méltó azért vigadni,
 Húsvét titkát dicsérni,
 éljünk az új életnek,
 adjunk hálát Istennek.
 Megváltotta Isten
 mind e világot
 szent halálával.

========================================================================
ÉE/104: Krisztus, az Úr feltámadott

1. Krisztus, az Úr feltámadott,
 alleluja, alleluja,
 reményt minékünk így adott,
 alle, alleluja.
2. Hogy mi is mind feltámadunk,
 alleluja, alleluja,
 dicsőségébe eljutunk,
 alle, alleluja.
3. Feltámadása Krisztusnak
 alleluja, alleluja,
 romlása lőn a pokloknak,
 alle, alleluja.
4. Maradjon mindig ő velünk,
 alleluja, alleluja,
 kiben megújult életünk,
 alle, alleluja.
5. Éljünk azért az Istennek,
 alleluja, alleluja,
 Atya, Fiú, Szentléleknek,
 alle, alleluja.

========================================================================
ÉE/105: Feltámadt már dicsőségben

1. Feltámadt már dicsőségben
 az Isten szent Fia.
 Örvendez már győzelmében
 világ Megváltója.

 Érettünk vállalt sebhelyek
 már dicsőségben fénylenek.
 Alle-, alleluja.
2. A kereszten oldalából vér és víz áradott,
 e forrásból a világnak új élet támadott.

 Érettünk vállalt sebhelyek
 már dicsőségben fénylenek.
 Alle-, alleluja.
3. Várja immár fenn a mennyben
 Atyjánál székhelye,
 váltságunk lett kínhalála, közbenjár érdeme.

 Érettünk vállalt sebhelyek
 már dicsőségben fénylenek.
 Alle-, alleluja.

========================================================================
ÉE/106: Örvendetes napunk támadt

1. Örvendetes napunk támad,
 Jézus Krisztus mert feltámad.
 Örvendjünk, vígadjunk,
 víga mind most mondjunk
 alle, alleluját!
2. Szent asszonyok a kősírhoz
 visznek fűszert holt Krisztushoz,
 szívük elfogódott,
 hogy Uruk nem volt ott,
 alle, alleluja.
3. Fájdalmuk nagy örömre vált,
 fényes angyal eléjök állt,
 Jézusról hirdeti,
 hogy sír már nem fedi,
 alle, alleluja.
4. Urunkat ha látni vágytok
 ti és a hű tanítványok:
 Galileában vár,
 feltámadt, nincs itt már,
 alle, alleluja.
5. Jézust hogy ők megtalálták,
 szavait is meghallották:
 Hívek, ne féljetek,
 békesség véletek!
 Alle, alleluja.

========================================================================
ÉE/107: Krisztus feltámadott! Halljátok meg asszonyok

1. Krisztus feltámadott!
 Haljátok meg, asszonyok,
 kik kenetet hoztatok,
 többé már ne sírjatok!
 Feltámadt Krisztus!
2. Krisztus feltámadott!
 Új csodákat halljatok!
 Péter, János, fussatok,
 üres a sír, nincsen ott!
 Feltámadt Krisztus!
3. Krisztus feltámadott!
 Szűnjetek már, bánatok!
 Ti is nyomán járjatok,
 feltámadást várjatok!
 Feltámadt Krisztus!
4. Krisztus feltámadott!
 Halál fején tapodott,
 égbe utat mutatott.
 Tudom, hogy feltámadok.
 Feltámadt Krisztus!

========================================================================
ÉE/108: Feltámadott Krisztus megváltásunkra

1. Feltámadott Krisztus megváltásunkra,
 utat nyitott mennyországba örök boldogságra.
2. Ádám bűne miatt mind bűnbe estünk,
 az Istennek kegyelmére méltók nem lehettünk.
3. De a Krisztus Jézus terhünk fölvette,
 a hatalmas Atyaistent értünk engesztelte.
4. „Feltámadott Krisztus!” – sokszor kiáltjuk,
 de a bűnnek nagy rútságát, jaj mégsem utáljuk.
5. Hogyha bűnben élünk és meg nem térünk,
 akkor Krisztus kínhalála nem használ minékünk.
6. Támadjunk fel azért minden bűnünkből,
 hogy örömmel részesüljünk Húsvét kegyelméből.

========================================================================
ÉE/109: Ó ifjak, lányok, gyermekek

1. Ó ifjak, lányok, gyermekek,
 az angyalszóból értsetek:
 feltámadt Krisztus értetek, alleluja.
 Alleluja, alleluja, alleluja.
2. Itt áll az Úr most köztetek:
 „Békesség, már ne féljetek!
 Én vagyok, bennem higgyetek!” Alleluja.
 Alleluja, alleluja, alleluja.
3. Ezen a szent-szent ünnepen
 ujjongva csengő éneken
 Urunkat áldjuk szüntelen, alleluja.
 Alleluja, alleluja, alleluja.
4. Illő, mert ily jót tett velünk,
 átadva néki hű szívünk,
 Istennek hálát zengenünk, alleluja.
 Alleluja, alleluja, alleluja.

========================================================================
ÉE/110: Üdvözítőnk feltámadott

1. Üdvözítőnk feltámadott,
 alleluja, alleluja,
 szenteljük vígan e napot,
 alle, alleluja.
2. A MESSIÁS feltámadott,
 alleluja, alleluja,
 beteljesült, mi íratott,
 alle, alleluja.
3. ÉLETADÓNK feltámadott,
 alleluja, alleluja,
 kegyelme most kiáradott,
 alle, alleluja.
4. VÍGASZTALÓNK feltámadott,
 alleluja, alleluja,
 elűzte már a bánatot,
 alle, alleluja.
5. ÖRÖMNAPUNK feltámadott,
 alleluja, alleluja,
 ránk oly szép hajnal virradott,
 alle, alleluja.

========================================================================
ÉE/111: Krisztus, virágunk

1. Krisztus, virágunk,
 szép termő águnk.
 Feltámadt Krisztus, vigadjunk,
 a bűnből mink is támadjunk!
2. Ki feküdt sírban,
 felkele vígan.
 Feltámadt Krisztus, vigadjunk,
 a bűnből mink is támadjunk!
3. Felkele fényünk,
 Krisztus reményünk.
 Feltámadt Krisztus, vigadjunk,
 a bűnből mink is támadjunk!
4. Jézus hogy felkelt,
 szentírás bételt.
 Feltámadt Krisztus, vigadjunk,
 a bűnből mink is támadjunk!
5. Jézusnak éljünk,
 semmit ne féljünk!
 Feltámadt Krisztus, vigadjunk,
 a bűnből mink is támadjunk!
6. Dicsőség légyen
 Istennek égben!
 Feltámadt Krisztus, vigadjunk,
 a bűnből mink is támadjunk!

========================================================================
ÉE/112: Dicsőség, szent áldás, tisztesség

1. Dicsőség, szent áldás, tisztesség
 a föltámadt Úrnak, húsvéti Báránynak
 dicsőség, szent áldás, tisztesség!
2. A halál és élet harcra szállt.
 Meghalván az Élet a halálon úr lett.
 A halál és élet harcra szállt.
3. Mit láttál, szent asszony, a sírnál?
 Sírnak ürességét, Krisztus dicsőségét.
 Mit láttál, szent asszony, a sírnál?
4. Fényes nap, Úr-adta, ékes nap!
 Isten adta nékünk, ezért örvendezzünk.
 Fényes nap, Úr-adta, ékes nap!

========================================================================
ÉE/113: Húsvét van, feltámadt az Úr

1. Húsvét van, feltámadt az Úr,
 ma lelkünk gyásza felvidul,
 elárad rajta égi fény
 a húsvét áldott ünnepén.
2. Megváltott lelkek, jöjjetek,
 az Úrnak hálát zengjetek,
 mert sírunk éjét győzte le
 az örök élet Istene.

========================================================================
ÉE/114: Alleluja, Nagyjóvoltát

1. Alleluja, alleluja, alleluja, alleluja,
 Nagy jóvoltát hirdessétek most a teremtőnek,
 félredobott terméskövet állít szegletkőnek.
 Alleluja, alleluja.
2. Alleluja, alleluja, alleluja, alleluja.
 Isten-adta szép napunkat töltsük ünnepléssel,
 magasztaljuk Megváltónkat hangos énekléssel.
 Alleluja, alleluja.

========================================================================
ÉE/115: Templomodba jöttünk

1. Templomodba jöttünk buzgó szeretettel,
 mint a szent asszonyok illatos kenettel;
 áldunk téged húsvéti örömmel.
 Alleluja, alleluja, hála néked, világ Megváltója.
2. Nem keres már Júdás, üldöző sereggel,
 hanem a szent Egyház, ünneplő menettel,
 hódol néked vigadozó szívvel.
 Alleluja, alleluja, hála néked, világ Megváltója.
3. Megszégyenült immár Kaifás és Annás,
 Jézus fényes arcát nem sérti már csapás,
 nem csókolja képmutató Júdás.
 Alleluja, alleluja, hála néked, világ Megváltója.
4. Siet hozzá Péter égő szeretettel,
 örömét vegyíti bűnbánó könnyekkel,
 jó Mesterét látván szemeivel.
 Alleluja, alleluja, hála néked, világ Megváltója.
5. Fölemelte Jézus az áldott keresztfát,
 győzelmével ékes tündöklő zászlaját,
 megdöntötte a Sátán hatalmát.
 Alleluja, alleluja, hála néked, világ Megváltója.
6. Dicsőséges Fiát mennyei szent Atyja
 a megváltott népnek fényesen mutatja:
 ím a Húsvét igaz áldozatja!
 Alleluja, alleluja, hála néked, világ Megváltója.

========================================================================
ÉE/116: Szent Magdolna elmene

1. Szent Magdolna elmene ama reggel sírva,
 s az Úr Jézust nem lelé a kinyílott sírba'.
2. Erre, arra sírva jár, nincsen nyugovása,
 elvesztette Jézusát, nincs vigasztalása.
3. „Hol lelem föl Jézusom, akit elvesztettem,
 merre menjek, én szegény, keserűségemben?”
4. „Erdőkön és hegyeken kiáltozom érted,
 halmokon és völgyeken csak tégedet kérdlek.”
5. „Tengerekre indulok, örvényekre szállok,
 tenger mélye mit nekem, ha nyomodban járok!”
6. „Újra a szent városon, mindig egy a jártom;
 Jézus, Jézus, merre vagy? szüntelen kiáltom.”
7. „Merre láttad őt, felelj, fényes nap az égen,
 te tudod tán, merre jár az én fényességem!”
8. „Három-király csillaga, mutass nékem utat,
 mert amíg fel nem lelem, szívem meg nem nyughat.”
9. „Volna bár a vállamon szárnyam, mint a sasnak,
 édes Jézus, utánad szállnék a magasnak.”
10. „Levették a keresztről, eltemették sírba,
 ah, de üres már a sír, elgördült a szikla.”
11. „Mégis újra visszahív sírjához a lélek,
 hátha mégis visszajő? Oda visszatérek.”
12. „S míg a kertészt keresem, s »Uram hol van?« kérdem,
 ő megszólít: »Mária!«, s megroskad a térdem.”
13. „Ó háromszor boldog, én, Uram megismertem,
 mennyei szent szeretet elárasztja lelkem.”
14. „Jézust látni szüntelen: semmi sincs ily édes,
 nincs boldogság, fogható lelkem öröméhez.”
15. „Hogyha enyém Jézusom, enyém lesz az élet,
 engedj, Uram, örökké egyesülni véled!”

========================================================================
ÉE/117: Örvendezzél, boldog Szűz (Húsvéti Mária-ének)

1. Örvendezzél boldog Szűz, alle, alleluja,
 mennyországi fényes tűz, alle, alleluja.
2. Kit méhedben hordoztál, alle, alleluja,
 erősebb a halálnál, alle, alleluja.
3. Harmadnap a halálból, alle, alleluja,
 kijött lezárt sírjából, alle, alleluja.
4. Halálának érdeme alle, alleluja,
 mindnyájunknak élete, alle, alleluja.
5. Szent Szűz veled örülünk, alle, alleluja,
 szólj fiadnál érettünk, alle, alleluja.
6. Hogy őt méltón áldhassuk, alle, alleluja,
 mennyben veled láthassuk, alle, aleluja